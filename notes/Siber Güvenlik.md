Siber Güvenlik

Siber Güvenliğin Temelleri kursuna hoş geldiniz! Bu, giriş niteliğinde bir öğrenme deneyimidir. Dinamik ve sürekli değişen bu alanı anlama konusunda ilginizi çekmek üzere, size siber güvenliğe ilişkin genel bir bakış sağlamak için tasarlanmıştır. Bu dersin amacı, size şunları sağlamaktır:

+ Siber güvenlik alanı konusunda temel bilgiler
+ Küresel anlamda revaçta olan siber güvenlik kariyer fırsatlarına ilişkin farkındalık

Hedefiniz, şifreleme ve siber saldırılar gibi konular dahil olmak üzere siber güvenlik alanındaki temel terminoloji, kavramlar ve roller hakkında bilgi edinmek.

İnternet, dünya çapında iletişim kuran milyarlarca cihaz ile şimdiye kadar oluşturulmuş en büyük bilgi paylaşım ağına ev sahipliği yapmaktadır. Gelişmiş ekonomilerde, ortalama bir kişi artık günlük hayatın çoğu yönü için gerekli olan birden fazla cihaza sahiptir. Bu dijital ortamda herkes saldırıya uğramaya açıktır. Siber saldırılar büyük teknoloji şirketlerini, finans kurumlarını, medya kuruluşlarını, arkadaşlık sitelerini, siyasi partileri, küçük şirketleri ve tıpkı bizim gibi bireyleri etkiler.

Siber güvenlik, bireyler ve kuruluşlar olarak elektronik cihazlarımızda topladığımız, depoladığımız ve işlediğimiz benzeri görülmemiş miktarda veri nedeniyle önemlidir. Siber saldırıların hacmi ve karmaşıklığı arttıkça, hepimiz bu bilgileri korumakla sorumlu hale geliyoruz. Şimdi ve gelecekte neleri korumamız gerektiğini bir düşünün!

+ Kişinin ve ailesinin gizliliği, finansal bilgiler, sağlık
+ İş faaliyetleri, ticari sırlar ve işler
+ Yerel ve ulusal devlet hizmetleri
+ Küresel ticaret, güvenlik ve hatta dünya barışı


-------------------------------------------------------------------------------------------------------------


İşte siber güvenlikle ilgili, üzerinde düşünülmesi gereken, ufuk açıcı beş kısa bilgi.

1. Bir veri ihlalinin genel ortalama toplam maliyeti 4,35 milyon dolardır ve bu da şimdiye kadarki en yüksek seviyedir. / Veri İhlal Maliyeti Raporu 2021, IBM Security

2. Siber suçun, 2023'te dünyaya maliyetinin 8 trilyon dolar olacağı öngörülmektedir. Bir ülke olarak ölçülseydi siber suç, ABD ve Çin'den sonra dünyanın üçüncü büyük ekonomisi olurdu. / Cybersecurity Ventures (https://cybersecurityventures.com/cybercrime-to-cost-the-world-8-trillion-annually-in-2023/)

3. Bir işletmenin bir saldırıdan tamamen toparlanması için ortalama 287 gün gerekmektedir. / The State of Ransomware in the US: Report and Statistics 2021, Emsisoft(https://www.emsisoft.com/en/blog/40813/the-state-of-ransomware-in-the-us-report-and-statistics-2021/)

4. Filtrelemeden sonra bile bir kuruluşun aldığı her 3.000  e-posta mesajının 1 tanesinde kötü amaçlı yazılım bulunur. / The State of Email Security in 2020, Fortinet (https://www.fortinet.com/blog/business-and-technology/state-of-email-security-more-spam-malware-phishing-ransomware-ahead)

5. Siber güvenlik iş fırsatları 2021'den 2031'e kadar %35 artacaktır ve bu oran, tüm mesleklerin ortalama büyüme oranından çok daha hızlıdır. / US Bureau of Labor Statistics (https://www.bls.gov/ooh/computer-and-information-technology/information-security-analysts.htm)


-------------------------------------------------------------------------------------------------------------


Siber uzay nedir?

Siber uzay teriminin birbiriyle çelişen iki tanımını ele alarak sizi biraz düşünmeye teşvik edelim. Lütfen her bir tanımı okuyun.

1. Tanım;
İnternet, telekomünikasyon ağları, bilgisayar sistemleri, internete bağlı cihazlar ve ­yerleşik işlemciler ve denetleyicileri içeren, birbirine bağlı bilgi teknolojisi altyapıları ağı. Deneyimlenen bir olgu veya soyut bir kavram olarak sanal dünyayı veya etki alanını da ifade edebilir.

2. Tanım;
Her ulustan milyonlarca yasal kullanıcının, matematiksel kavramları öğrenen çocukların her gün yaşadığı, bilinç ve duyguyla ilerleyen istem dışı halüsinasyon… İnsan sistemindeki her bir bilgisayarın kayıtlarından yansıtılan verilerin grafiksel sunumu. Akıl almaz bir karmaşıklık. Zihnin uzaysızlığında, ışık çizgileri; öbekler ve takımyıldızlar şeklinde düzenlenen veriler.


Bu tanımları değerlendirelim;
Bunları değerlendirelim. İlk tanım, bir ders kitabı tanımıdır. İkinci tanım ise Amerikalı-Kanadalı yazar William Gibson'ın Neuromancer adlı bilim kurgu romanından alınmıştır. Roman, Matrix film serisinin ilham kaynaklarından biriydi ve 1990'larda bilgisayar bilimcilerine ilham verdi.

Siber uzayın 35 yıl önce tanımlanmış olması ve her zamankinden daha gerçekçi hale gelmesi hayranlık uyandırıcıdır. Modern teknolojiye ilişkin istatistikler olağanüstüdür. Bunlar tam olarak tahmin edildiği gibidir. Bugün, dünya çapında milyarlarca kullanıcı var, her cihaz birbirine bağlı, insan anlayışının ötesinde bir karmaşıklık ve hayal edilemez bir güzellik var.

Dijital dünya, bilgisayar sistemlerinden oluşan bir ağdan çok daha fazlasıdır. İnsanların iş yaptığı, yaşadığı, sevdiği ve nihayetinde ölümsüzleştiği bir yerdir. 

Siber uzay, siber güvenlik profesyonellerinin çalıştığı çılgın bir dünyadır. Dünyayı ona zarar vermek isteyenlerden korumak için çabalarlar. Hedeflerini gerçekleştirme konusunda uyanık, odaklanmış ve tereddütsüzdürler.

Riskler hiç bu kadar yüksek olmamıştır. Başarısız olmaları halinde, tutunduğumuz değerlerden hayatımızın her alanında güvendiğimiz altyapıya kadar tüm modern yaşam tarzımız tehdit altında olacaktır. Gördüğümüz kabuslar herkesin yeni gerçekliği haline gelecektir.

Siber uzayın bu tanımlarını göz önünde bulundurmak, sizi internet hakkındaki görüşlerinizi gözden geçirmeye ve internetin geleceğiyle ilgilenmeye yönlendirdiğini umuyoruz. 


-------------------------------------------------------------------------------------------------------------


Siber Güvenlik: Crash Course Bilgisayar Bilimi

https://www.youtube.com/watch?v=bPVaOlJ6ln0

Merhaba, ben Carrie Anne. Crash Course Bilgisayar Bilimi'ne hoş geldiniz!

Son üç bölümde, bilgisayarların nasıl birbiriyle bağlantılı hale geldiğinden ve dünyanın herhangi bir
yeriyle neredeyse anında iletişim kurmamıza nasıl olanak sağladığından bahsettik. Ancak bu ağları
kullanan herkes oyunu kurallarına uygun olarak oynamaz veya bizim iyiliğimizi düşünmez.

Tıpkı gerçek dünyada suçu en düşük seviyeye indirmek için sahip olduğumuz kilitlerin, çitlerin ve polis
memurlarının sağladığı fiziksel güvenlik gibi, sanal dünyada da suçu ve zararı en düşük seviyeye
indirmek için siber güvenliğe ihtiyacımız vardır. Bilgisayarların etik kuralları olmaz. Onlara usulüne uygun
bir biçimde belirtilmiş bir problem verdiğinizde, yanıtı mutlu bir şekilde yıldırım hızıyla verirler.

Bilgisayarlar için, istenen fidye ödeninceye kadar bir hastanenin bilgisayar sistemlerini devre dışı bırakan
bir kodun çalıştırılması, bir hastanın kalbinin atmaya devam etmesini sağlayan bir koddan farksızdır.
Tıpkı Güç gibi, bilgisayarlar da aydınlık tarafa ya da karanlık tarafa çekilebilir. Siber güvenlik, Yıldız
Savaşları filmlerindeki Jedi Düzeni'ne benzer, siber evrene barışı ve adaleti getirmeye çalışır

Siber güvenliğin kapsamı, tıpkı bilgi işlem yetenekleri gibi hızla gelişir, ancak bunu bilgisayar
sistemlerinin ve verilerin gizliliğinin, bütünlüğünün ve kullanılabilirliğinin tehditlere karşı korunmasına
yönelik bir dizi yöntem olarak düşünebiliriz. Şimdi bu üç hedefi derinlemesine inceleyelim:

Gizlilik, yalnızca yetkili kişilerin belirli bilgisayar sistemlerine ve verilerine erişebileceği veya bunları
okuyabileceği anlamına gelir. Bilgisayar korsanlarının insanların kredi kartı bilgilerini açığa çıkardığı veri
ihlalleri, gizliliğe yapılan saldırılardır. Bütünlük, yalnızca yetkili kişilerin sistemleri ve verileri kullanma
veya değiştirme yeteneğine sahip olması gerektiği anlamına gelir. Parolanızı öğrenen ve sizi taklit ederek
e-postalar gönderen bilgisayar korsanları, bir bütünlük saldırısı gerçekleştirmiş olurlar. Kullanılabilirlik
ise, yetkili kişilerin her zaman sistemlerine ve verilerine erişebilmeleri anlamına gelir. Bilgisayar
korsanlarının, yavaşlaması ya da diğerlerinin erişememesi için bir web sitesini sahte taleplerle aşırı
yüklediği Hizmet Engelleme Saldırılarını düşünün. Bu, hizmetin kullanılabilirliğine yapılan bir saldırıdır.

Güvenlik uzmanları, bu üç genel hedefe ulaşmak için, işe soyut bir düzeyde "düşmanınızın" kim olduğunu
belirlemekle başlar ve buna tehdit modeli adı verilir. Bu, saldırganların profilini oluşturur: Yetenekleri,
hedefleri ve olası saldırı araçları. Bunlara harika bir tanım olan saldırı vektörleri adı verilir. 

Tehdit modelleri, bilgisayar korsanlarının sistemlerinize ve verilerinize ulaşmak için kullanabileceği tüm
yöntemler karşısında ezilmek yerine belirli tehditlere karşı hazırlanmanıza imkan tanır. Ve çok sayıda
yöntem bulunur, hem de çok. Diyelim ki, dizüstü bilgisayarınıza fiziksel erişimin "güvenliğini sağlamak"
istiyorsunuz. Tehdit modeliniz de meraklı bir oda arkadaşı. Gizliliğini, bütünlüğünü ve kullanılabilirliğini
korumak için dizüstü bilgisayarınızı kirli çamaşır sepetinizde saklayabilirsiniz. Ancak, tehdit modeliniz
saklama yerlerinizi bilen kötü amaçlı bir küçük kardeşse, o zaman daha fazlasını yapmanız gerekir: Belki
kasaya kilitleyebilirsiniz. Bir başka deyişle, bir sistemin güvenliğinin nasıl sağlandığı ağırlıklı bir biçimde
güvenliğin kime karşı sağlandığıyla ilgilidir. 

Tabii ki, tehdit modelleri tipik olarak "meraklı oda arkadaşı" ifadesinden biraz daha usule uygun biçimde
tanımlanır. Genellikle, tehdit modellerinin teknik yetenekler bakımından belirlendiğini görürsünüz.
Örneğin, "dizüstü bilgisayarınıza fiziksel erişimi ve sınırsız zamanı olan biri". Güvenlik mimarları, belirli bir tehdit modeliyle, kimsenin saldırgana parolasını açıklamaması gibi belirli varsayımların karşılanması
kaydıyla, sistemi güvende tutacak bir çözüm belirlemeye gereksinim duyar. 

Bilgisayar sistemlerinin, ağların ve verilerin korunması için pek çok yöntem bulunur. Güvenlik, önemli
ölçüde iki soruya dayanır: Kimsiniz ve neye erişmeniz gerekiyor? Açık bir biçimde, erişimin doğru kişilere
verilmesi ve yanlış kişilerin erişmesinin engellenmesi gerekir. Tıpkı yeniden doldurmak için ATM'lere
benim değil, banka çalışanlarının erişebilmesi gibi... çünkü hepsini... hem de hepsini alabilirim! Ah o
seramik kedi koleksiyonu, kendi kendini satın almıyor! 

Bu nedenle, doğru ve yanlış insanları birbirinden ayırmak için kimlik doğrulamasını kullanırız. Bu, bir
bilgisayarın kiminle etkileşim kurduğunu anlamasını sağlayan bir süreçtir. Genel olarak, her biri kendi
olumlu ve olumsuz yönlerine sahip olan üç türü bulunur:
• Bildiğiniz bir şey.
• Sahip olduğunuz bir şey.
• Ve size ait olan bir şey

Bildiğiniz bir şeye dayalı kimlik doğrulaması, yalnızca gerçek kullanıcının ve bilgisayarın bilmesi gereken
bir gizli bilginin bilinmesine dayanır. Örneğin, kullanıcı adı ve parola. Bu, uygulanması en kolay
olduğundan günümüzde en yaygın olarak kullanılan yöntemdir. Ancak, bilgisayar korsanları gizli bilginizi
tahmin edebilir veya öğrenebilirlerse, bilginiz risk altında kalabilir. 12356 veya q-w-e-r-t-y gibi bazı
parolaları insanların tahmin etmesi kolaydır. Ancak, bilgisayarlar için kolay olanlar da bulunur. 2580 olan
PIN kodunu düşünün. Tahmin edilmesi oldukça zor görünüyor ve bir insan için gerçekten tahmin
edilmesi zor. Ancak, 4 haneli PIN kodları için yalnızca on bin olası kombinasyon bulunur. Bir bilgisayar,
0000'ı girmeyi, ardından 0001'i ve ardından 0002 deneyebilir ve bir saniyeden kısa sürede 9999'a kadar
çıkabilir.

Buna kaba kuvvet saldırısı adı verilir, çünkü her şeyi dener. Algoritma için zeki bir şey yoktur. Bazı
bilgisayar sistemleri, örneğin üç hatalı denemenin ardından sizi engeller veya biraz bekletir. Bu yaygın ve
makul bir stratejidir ve fazla sofistike olmayan saldırganlar için işleri zorlaştırır. Ancak, bilgisayar
korsanları on binlerce bilgisayarı ele geçirdiğinde ve bir botnet oluşturduğunda neler olabileceğini
düşünün. Tüm bu bilgisayarlar kullanılarak, aynı pin kodu (2580) on binlerce banka hesabında aynı anda
denenebilir. Her hesap için tek denemeyle bile, bu PIN kodunu kullanan bir ya da daha fazla hesaba
girebilirler. Aslında, muhtemelen şu anda bu videoyu izleyen birinin pin kodunu tahmin ettik!

PIN kodlarının ve parolaların uzunluğunun artırılması yardımcı olabilir, ancak 8 haneli PIN kodları bile
oldukça kolay bir biçimde kırılabilir. İşte bu nedenle, pek çok web sitesi artık büyük ve küçük harflerin,
özel simgelerin ve benzeri karakterlerin bir bileşimini kullanmanızı gerektirir; bunlar, olası parola
kombinasyonlarının sayısını önemli ölçüde artırır. 8 haneli sayısal bir PIN kodu, yalnızca yüz milyon
kombinasyona sahiptir; bilgisayarlar bunu kahvaltı niyetine yer! Ancak tüm bu garip şeylerin
birleşiminden oluşan 8 karakterli bir parola, 600 trilyondan fazla kombinasyona sahiptir.

Tabii ki, bu parolaları hatırlamak bizim gibi sıradan insanlar için zordur, bu nedenle web siteleri için daha
iyi bir yaklaşım, birleştirilmiş sözcükler gibi daha hatırlanabilir bir şey seçmemize izin verilmesidir: “green brothers rock” veya “pizza tasty yum”

İngilizce'de yaklaşık 100.000 sözcük kullanılır, buna bağlı olarak üç sözcüğün bir araya getirilmesi size
yaklaşık olarak 1 katrilyon olası parola verir. Bunu tahmin etmede iyi şanslar!

Burada ayrıca sözlükte bulunmayan sözcüklerin daha sofistike saldırılara karşı daha da iyi olduğunu
belirtmem gerekiyor, ancak bu konuya girmek için zamanımız yok. Computerphile'ın parola seçimine
ilişkin harika bir videosu var; bağlantı dooblydoo'da. Öte yandan, sahip olduğunuz bir şeye dayalı kimlik
doğrulaması, yalnızca gerçek kullanıcının sahip olduğu gizli bir belirtece sahip olmayı esas alır. Fiziksel
anahtar ve kilit buna örnek gösterilebilir. Yalnızca anahtara sahipseniz kapının kilidini açabilirsiniz. Bu,
"tahmin edilebilir" olma sorununu ortadan kaldırır. Ayrıca, bunlar fiziksel olarak hazır bulunmayı
gerektirir ve uzaktaki saldırganların erişim elde etmesini önemli ölçüde zorlaştırır. Bir başka ülkede
bulunan bir kişi, öncelikle Florida'ya gelmeden Florida'daki ön kapınıza erişemez. Ancak, bir saldırganın
fiziksel olarak yakın olması durumunda, sahip olduğunuz bir şeye dayalı kimlik doğrulaması risk altında
kalabilir. Anahtarlar kopyalanabilir, akıllı telefonlar çalınabilir ve kilitler maymuncukla açılabilir.

Son olarak, size ait olan bir şeye dayalı kimlik doğrulaması sizi esas alır! Kendinizi bilgisayara göstererek
kimliğinizi doğrularsınız. Parmak izi okuyucular ve iris tarayıcılar gibi biyometrik kimlik doğrulaması
araçları, klasik örneklerdir. Bunlar çok güvenli olabilir, ancak en iyi teknolojiler halen oldukça pahalıdır.
Dahası, sensörlerden elde edilen veriler zaman içinde değişkenlik gösterir. Bildiğiniz ve sahip olduğunuz
bir şeye dayalı kimlik doğrulamasının iyi yanı, belirleyici olmasıdır; ya doğrudur ya da yanlıştır. Gizli
parolayı biliyorsanız veya anahtara sahipseniz, her zaman erişim elde edersiniz. Sahip değilseniz, hiçbir
zaman erişim elde edemezsiniz

Biyometrik kimlik doğrulaması ise olasılığa dayalıdır. Sistemin sizi tanımama olasılığı vardır...şapka
takıyor olabilirsiniz veya aydınlatma kötü olabilir. Daha da kötüsü, sistemin yanlış kişiyi siz olarak
tanıması olasılığı da bulunur; örneğin kötü niyetli ikiz kardeşinizi!


Tabii ki, üretim sistemlerinde bu olasılıklar düşüktür, ancak sıfır değildir. Biyometrik kimlik
doğrulamasının bir başka sorunu, sıfırlanmasının mümkün olmamasıdır. Sınırlı sayıda parmağınız
bulunur, peki bir saldırgan parmak izi verilerinizi ele geçirirse ne olur? Bu, hayatınız bakımından önemli
bir sorun oluşturabilir. Ayrıca araştırmacılar, bundan kısa bir süre önce yalnızca bir fotoğrafınızın
çekilmesiyle irisinizi taklit etmenin mümkün olduğunu gösterdi, yani bu da umut vermiyor

Temelde, tüm kimlik doğrulaması türlerinin güçlü ve zayıf yönleri bulunur ve hepsi de bir şekilde
kırılabilir. Buna bağlı olarak, güvenlik uzmanları, önemli hesaplar için iki veya daha fazla kimlik
doğrulaması türü kullanılmasını önerirler. Bu, iki faktörlü ya da çok faktörlü kimlik doğrulaması olarak
anılır. Bir saldırgan, parolanızı tahmin edebilir veya telefonunuzu çalabilir, ancak her ikisini aynı anda
yapması zordur.

Kimlik doğrulamasının ardından Erişim Kontrolü gelir. Bir sistem kim olduğunuzu bildiğinde, neye
erişebilmeniz gerektiğini bilmesi gerekir ve bunun için kimin neyi görebileceğine, değiştirebileceğine ve
kullanabileceğine ilişkin bir spesifikasyon bulunur. Bu, her kullanıcının bir bilgisayardaki her dosya,
klasör ve program için hangi erişim yetkisine sahip olduğunu açıklayan İzinler veya Erişim Denetim
Listeleri (ACL) aracılığıyla yapılır. "Okuma" izni, kullanıcının bir dosyanın içeriğini görmesine, "yazma"
izni, bir kullanıcının içeriği değiştirmesine ve "yürütme" izni, bir kullanıcının bir dosyayı, örneğin bir
programı çalıştırmasına izin verir. Farklı erişim ayrıcalığı düzeylerinde kullanıcıları bulunan kuruluşlar,
örneğin bir istihbarat teşkilatı için gizliliğin, bütünlüğün ve kullanılabilirliğin sağlanması amacıyla Erişim
Denetim Listelerinin doğru şekilde yapılandırılması çok önemlidir.

Üç erişim düzeyimiz olduğunu düşünelim: genel, gizli ve çok gizli. İlk genel kural, insanların "bir üst
seviyeyi okuma" yeteneğine sahip olmamasıdır. Bir kullanıcı, yalnızca gizli dosyaları okuma yetkisine
sahipse, çok gizli dosyaları okuyamamalı, yalnızca gizli ve genel olanlara erişebilmelidir. İkinci genel kural, insanların "bir alt seviyeye yazma" yeteneğine sahip olmamasıdır. Bir üye, çok gizli yetkilerine
sahipse, yalnızca çok gizli dosyaları okuyabilmeli veya bunları değiştirebilmeli, ancak gizli ya da genel
dosyalarda bu yetkiye sahip olmamalıdır. En yüksek yetki düzeyine sahipken daha az gizli dosyaları
değiştirememeniz garip gelebilir. Ancak, çok gizli bilgilerin kazara gizli ya da genel dosyalara
sızmamasını garanti eder

Bu "bir üst seviyeyi okuyamama, bir alt seviyeye yazamama" yaklaşımına Bell-LaPadula modeli adı
verilir. ABD Savunma Bakanlığının Çok Katmanlı Güvenlik ilkesi için oluşturulmuştur. Erişim kontrolü için
başka pek çok model bulunur; Çin Seddi modeli ve Biba modeli gibi. Hangi modelin en iyi olduğu, sizin
kullanım senaryonuza bağlıdır. Kimlik doğrulaması ve erişim kontrolü, bir bilgisayarın kim olduğunuzu ve
neye erişebileceğinizi belirlemesine yardımcı olur, ancak kimlik doğrulaması ve erişim kontrolü
programlarını çalıştıran donanıma ve yazılımlara güvenebilmeyi gerektirir. Bu önemli bir koşuldur.

Bir saldırganın anasisteme kötü amaçlı bir yazılım yerleştirmesi ve anabilgisayarın işletim sistemini ele
geçirmesi durumunda, güvenlik programlarının saldırganların içeri girmesine izin verecek bir arka kapısı
olmadığından nasıl emin olabiliriz? Kısaca yanıtlamak gerekirse... emin olamayız. Halen bir programın
veya bilgisayar sisteminin güvenliğini garanti etmenin bir yolu yoktur. Bunun nedeni, güvenlik yazılımları
teoride "güvenli" olmakla birlikte, uygulama hatalarının yine de güvenlik açıkları ile sonuçlanabilmesidir.
Ancak hata olasılığını azaltmak, gerçekleştiğinde hataları hızla bulmak ve yama uygulamak ve bir
program ele geçirildiğinde hasarı azaltmak için yöntemlere sahibiz. 

Çoğu güvenlik hatası, uygulama hatasından kaynaklanır. Uygulama hatalarını azaltmak için uygulamayı
azaltın. Sistem düzeyinde güvenliğin en önemli unsurlarından biri, bir "güvenlik çekirdeği" ya da bir
"güvenli bilgi işlem tabanı"dır: kanıtlanabilir ölçüde güvenli olmaya yakın minimum sayıdaki bir dizi
işletim sistemi yazılımı. Bu güvenlik çekirdeklerinin oluşturulmasındaki zorluklardan biri, neleri
içereceğinin belirlenmesidir. Unutmayın, ne kadar az kod olursa o kadar iyidir! Kod fazlalığını
azalttığınızda bile, yazılan kodun güvenli olduğunun garanti edilmesi harika olurdu. Kodun güvenliğinin
resmi olarak doğrulanması, halen araştırmaların devam ettiği bir alandır. Şu anda sahip olduklarımızın en
iyisi, Bağımsız Doğrulama ve Geçerleme adı verilen bir süreçtir. Bu süreç, kodun çok sayıda güvenliğe
odaklı geliştirici tarafından denetlenmesi yoluyla gerçekleştirilir. Bu nedenle, güvenlik kodu neredeyse
her zaman açık kaynaklıdır. Orijinal kodu yazanların hataları bulmaları genellikle zordur, ancak harici
geliştiriciler, başka bir gözle ve farklı uzmanlıkla sorunları saptayabilirler. 

Ayrıca, benzer düşünce yapısına sahip bilgisayar korsanlarının ve güvenlik uzmanlarının bir araya
gelebileceği ve fikirlerini paylaşabileceği konferanslar gerçekleştirilir. Bunların en büyüğü, her yıl Las
Vegas'ta gerçekleştirilen DEF CON'dur.

Son olarak, kodu azalttıktan ve denetledikten sonra bile, zeki saldırganlar içeri girmelerine izin verecek
yöntemler bulabilirler. Bu doğrultuda iyi geliştiriciler, programlarının ele geçirilmesinin mümkün olup
olmadığına değil, ele geçirildiğinde hasarın nasıl sınırlanacağına ve kontrol altına alınacağına ve bunun
bilgisayarda çalışan diğer şeyleri ele geçirmesine nasıl izin verilmeyeceğine odaklanan bir yaklaşımı
benimsemelidirler. Bu ilkeye yalıtım adı verilir. Yalıtımın sağlanması için, uygulamaları "kum havuzuna
alabiliriz". Bu, öfkeli bir çocuğun kum havuzuna sokulmasına benzer; çocuk öfke patlaması yaşadığında,
yalnızca kendi havuzundaki kumdan kaleyi yıkar, ancak oyun parkındaki diğer çocuklar eğlenmeye
devam eder. İşletim Sistemleri, her uygulamaya diğer programların dokunamayacağı kendi bellek
bloklarını vererek uygulamaları kum havuzuna almaya çalışır. Ayrıca, tek bilgisayarın çok sayıda Sanal
Makine çalıştırması mümkündür. Aslında bunlar simülasyon niteliğinde bilgisayarlardır ve her biri kendi
kum havuzunda barındırılır. Bir program kontrolden çıkarsa, en kötü senaryo bunun çökmesi veya yalnızca üzerinde çalıştığı sanal makinenin ele geçirilmesine neden olmasıdır. Bilgisayar üzerinde
çalıştırılan diğer tüm Sanal Makineler yalıtılmıştır ve bundan etkilenmez.

Evet, bazı temel bilgisayar güvenliği konularını genel olarak ele aldık. Ve güvenlik duvarları gibi ağ
güvenliğine ilişkin konulara girmedim bile. Sonraki bölümde, bilgisayar korsanlarının bilgisayar
sistemlerine girmek için kullandıkları belirli örnek yöntemleri ele alacağız. Bunun ardından, biraz
şifrelemeden bahsedeceğiz. O zamana kadar, parolalarınızı güçlendirin, 2 faktörlü kimlik doğrulamasını
etkinleştirin ve ASLA istemediğiniz e-postalardaki bağlantıları tıklamayın! Gelecek hafta görüşmek üzere.


-------------------------------------------------------------------------------------------------------------


Bilgisayar korsanları ve siber saldırılar: CrashCourse Bilgisayar Bilimi

https://www.youtube.com/watch?v=_GzE99AmAQU

Merhaba, ben Carrie Anne. CrashCourse Bilgisayar Bilimi'ne hoş geldiniz!

Geçen bölümde, bilgisayar güvenliğine ilişkin temel konulardan, bilgisayar sistemlerinin güvende
tutulması için kullanılan ilkelerden ve yöntemlerden bahsetmiştik. Ancak, çok çaba harcamamıza karşın
haberler, teknik bilgilerini kullanarak bilgisayar sistemlerine izinsiz giren insanlar olan bilgisayar
korsanlarının siber saldırılarına uğrayan kişilerin, şirketlerin ve devletlerin öyküleriyle dolu. 

Geçen bölümde, bilgisayar güvenliğine ilişkin temel konulardan, bilgisayar sistemlerinin güvende
tutulması için kullanılan ilkelerden ve yöntemlerden bahsetmiştik. Ancak, çok çaba harcamamıza karşın
haberler, teknik bilgilerini kullanarak bilgisayar sistemlerine izinsiz giren insanlar olan bilgisayar
korsanlarının siber saldırılarına uğrayan kişilerin, şirketlerin ve devletlerin öyküleriyle dolu.

Yine de her bilgisayar korsanı kötü değildir. Sistemleri daha güvenli ve dayanıklı hale getirmek amacıyla
hataları arayan ve yazılımlardaki güvenlik açıklarını kapatmaya çalışan bilgisayar korsanları da vardır. Bu
kişiler genellikle güvenlik değerlendirmeleri gerçekleştirmeleri için şirketler ve devletler tarafından işe
alınırlar. Bu bilgisayar korsanlarına Beyaz Şapkalı adı verilir ve bunlar iyi adamlardır. Diğer yanda ise,
bilgisayar güvenlik açıklarını ve verileri çalmak, istismar etmek ve satmak isteyen kötü amaçlı bilgisayar
korsanları olan Siyah Şapkalılar bulunur.

Bilgisayar korsanlarının gerekçeleri de önemli ölçüde farklılık gösterir. Bazıları eğlence ve merak
nedeniyle bilgisayar korsanlığı yaparken, siber suçlular ise genellikle maddi kazanç için bilgisayar
korsanlığı yaparlar. Ayrıca, bir sosyal ya da siyasi amacı duyurmak için becerilerini kullanan aktivist
bilgisayar korsanları da bulunur.

Ve bunlar buz dağının yalnızca görünen kısmıdır. Temelde, bir sürü boş pizza kutusuyla dolu karanlık bir
odada oturan, popüler olmayan bir çocuk olarak tasvir edilen klişeleşmiş bilgisayar korsanı imajı,
muhtemelen bilgisayar korsanlarından çok üniversite yıllarındaki John Green'i tasvir eder. Bugün, size
nasıl bilgisayar korsanı olunacağını öğretmeyeceğiz. Bunun yerine, size bunun nasıl yapıldığına ilişkin bir
fikir vermek amacıyla, bilgisayar korsanlarının bilgisayar sistemlerine nasıl sızdığına ilişkin bazı klasik
örnekleri ele alacağız.

GİRİŞ

Bilgisayar korsanlarının bilgisayar sistemlerine sızmada en sık kullandıkları yöntem, aslında bilgisayar
korsanlığını içermez; kullanıcıların onları içeriye almak için kandırılmasını içerir. Buna sosyal mühendislik
adı verilir. Bir kişi, gizli bilgilerini vermeye ya da bir bilgisayar sistemini saldırganlar tarafından giriş
yapılmasına izin verecek şekilde yapılandırmaya ikna edilir. En yaygın saldırı türü kimlik avı
dolandırıcılığıdır. Bununla en sık olarak, örneğin bankanızın web sitesinde bir hesapta oturum açmanızı
isteyen e-postalarda karşılaşırsınız.

Sizden e-postadaki bir bağlantıyı tıklamanız istenir ve bu da sizi deneyimsiz bir kişiye yasal gibi görünen,
oysa gerçekte kötü amaçlı bir kopya olan bir siteye yönlendirir. Kullanıcı adınızı ve parolanızı girdiğinizde,
bu bilgiler doğrudan bilgisayar korsanlarına ulaşır ve sizin kimliğinizde gerçek web sitesine girebilirler.
Kötü haber!

Başarı olasılığı yüzde birin onda biri bile olsa, bir milyon kimlik avı dolandırıcılığı e-postası binlerce ele
geçirilmiş hesap anlamına gelebilir.

Bir başka sosyal mühendislik saldırısı, saldırganların örneğin bir şirketi arayıp kendilerine güvenli bir
şekilde BT biriminden olduklarını söyledikleri sahte senaryo uydurma yöntemidir. Saldırganlar genellikle
ilk numarayı arar, ardından ikinciye aktarılmayı talep eder, böylece numara şirketin dahili bir numarası gibi görünür. Saldırgan daha sonra, habersiz kullanıcıya bilgisayarını izinsiz girişe olanak sağlayacak
biçimde yapılandırma komutu verebilir veya parolalar ya da ağ yapılandırmaları gibi gizli bilgilerini
açıklamasını sağlayabilir.

Pardon, bir saniye...

Ah. Merhaba, ben BT bölümünden Susan. Burada bazı ağ sorunları yaşıyoruz; lütfen benim için bir ayarı
kontrol eder misin?

... ve başlar.

Saldırganlar, önemli çalışanların adları gibi şeyleri bulmak için önceden biraz araştırma yaparak
fazlasıyla ikna edici olabilirler. Bir kurbanı bulmak on telefon görüşmesi gerektirebilir, ancak içeri girmek
için yalnızca tek görüşme yeterlidir.

E-postalar ayrıca, truva atları, bir fotoğraf veya fatura gibi zararsız ek görünümünde olan, ancak aslında
kötü amaçlı yazılımlar içeren programlar için yaygın bir aktarım yöntemidir. Kötü amaçlı yazılımlar pek
çok farklı türde olabilir. Bazıları, bankacılık kimlik bilgileriniz gibi verilerinizi çalabilir. Diğerleri,
dosyalarınızı şifreleyebilir ve bir fidye talep edebilir, bunlar fidye yazılımı olarak anılır.

Kötü amaçlı yazılımı çalıştıramazlarsa veya bir kullanıcının onları içeri almasını sağlayamazlarsa,
saldırganların başka yöntemlerle içeri zorla girmeleri gerekir. Yöntemlerden biri, öndeki bölümde kısaca
bahsetmiş olduğumuz, bir parolanın kaba kuvvetle kırılması veya bir başka deyişle giriş sağlayıncaya
kadar her parola kombinasyonunun denenmesidir. Çoğu modern sistem, her başarısız girişimin ardından
kademeli olarak artan sürelerle beklemenizi gerektirerek ya da belirli sayıda denemenin ardından sizi
tamamen engelleyerek bu tür saldırılara karşı kendisini korur.

Bunu atlatmanın son zamanlarda bulunan yöntemlerinden biri NAND Mirroring olarak anılır. Bu
yöntemle, bilgisayara fiziksel erişiminiz olması halinde, aygıtın bellek çipine kablolar bağlayarak
içeriğinin mükemmel bir kopyasını oluşturmanız mümkündür. Böyle bir düzenek, aygıt sizi bekletmeye
başlayıncaya kadar bir dizi parolayı denemenize imkan tanır. Bu gerçekleştiğinde, yalnızca
oluşturduğunuz orijinal kopyayı belleğe yeniden yüklemeniz, yani temelde belleği sıfırlamanız yeterlidir
ve bu şekilde beklemeden daha fazla parolayı deneyebilirsiniz. Bu yöntemin bir iPhone 5C'de başarılı
olduğu gösterilmişti, ancak daha yeni aygıtların çoğu bu tür bir saldırıyı engelleyecek mekanizmalar
içerir.

Bir aygıta fiziksel erişiminiz yoksa, uzaktan, örneğin İnternet üzerinden kırmanın bir yolunu bulmanız
gerekir. Bu, genelde bir saldırganın sistemde bir hata bulmasını ve bundan yararlanmasını gerektirir.
Hatayı başarıyla kullanarak, yetenekler veya erişim elde edebilir ve buna istismar adı verilir.

Yaygın bir istismar türü, arabellek taşmasıdır. Arabellekler, verilerin depolanması için ayrılmış bir bellek
bloğu için kullanılan genel bir terimdir. 23. bölümde piksel verilerinin depolanması için video
arabelleklerinden bahsetmiştik. Basit bir örnek olarak, bir işletim sisteminin kullanıcı adı ve parola için
alanlar içeren oturum açma istemini düşünebiliriz.

Bu işletim sistemi, arka planda girilen metin değerlerini depolamak için arabellekler kullanır. Örnek
olarak, bu arabelleklerin boyutunun on olarak belirlendiğini düşünelim. Bellekte, iki metin arabelleği şu
şekilde görünecektir:

Elbette, işletim sistemi yalnızca bir kullanıcı adından ve paroladan çok daha fazlasını takip eder, bu
nedenle bellekte hem daha önce hem de daha sonra depolanmış veriler olacaktır. Bir kullanıcı, kullanıcı
adı ve parolayı girdiğinde, değerler arabelleklere kopyalanır ve burada doğrulanabilir. 

Bir arabellek taşması saldırısı, tam olarak adından anlaşılan şeyi yapar: arabelleği taşırır. Bu örnekte, on
karakterden uzun olan her parola, bellekteki bitişik verinin üzerine yazılır. Bazen, bu durum bir
programın ya da işletim sisteminin çökmesine neden olur, çünkü önemli değerlerin üzerine anlamsız
şeyler yazılır. Bir sistemin çökmesi kötüdür ve belki de kötü amaçlı bir bilgisayar korsanının yapmak
istediği tek şey budur, rahatsızlık vermek. Ancak saldırganlar, bir programın belleğine amaca yönelik yeni
değerler enjekte ederek, örneğin bir "is admin" (sistem yöneticisidir) değişkenini doğru olarak
değiştirerek bu hatayı daha zekice bir biçimde istismar edebilirler. Bilgisayar korsanları, bir programın
belleğini arzu ettikleri biçimde yönetme yeteneğiyle, oturum açma istemleri gibi şeyleri atlayabilir, hatta
bazen bu programı tüm sistemi ele geçirmek için kullanabilirler.

Arabellek taşması saldırıları ile mücadele etmek için pek çok yöntem bulunur. En kolayı, arabelleğe
kopyalanmadan önce girişin uzunluğunun her zaman test edilmesidir ve buna sınır denetimi adı verilir.
Çoğu modern programlama dili, sınır denetimini otomatik olarak uygular. Programlar, hayali "isadmin"
işaretimiz gibi değişkenleri bellekte rastgele konumlandırabilir, böylece bilgisayar korsanları hangi bellek
konumunun üzerine yazacağını bilemez ve erişim elde etmek yerine programın çökmesine neden olma
olasılığı daha fazladır. Programlar aynı zamanda arabelleklerin ardından kullanılmayan alan bırakabilir ve
herhangi bir değişiklik olup olmadığını saptamak için bu değerleri gözlemler; değişiklik olursa, bir
saldırganın belleğe müdahale ettiğini anlarlar. Bu bölgelere kanaryalar adı verilir. Bu ad, tehlikeli koşullar
konusunda kendilerini uyarması için madenciler tarafından yer altına indirilen küçük kuşlardan gelir

Bir başka klasik saldırı yöntemi, kod enjeksiyonudur. En yaygın olarak veritabanı kullanan web sitelerine
saldırmak için kullanılır ve neredeyse tüm büyük web siteleri veritabanı kullanır. Bu dizide veritabanlarını
ele almayacağız, bu nedenle bu tür bir saldırıyı açıklamak için şu basit örneği kullandık. Popüler bir
veritabanı API'si olan ve aynı zamanda sequel olarak anılan Yapılandırılmış Sorgu Dilini yani S-Q-L'yi
kullanacağız. Oturum açma istemimizin bir web sitesinde çalıştığını düşünelim. Bir kullanıcı "oturum aç"
düğmesini tıkladığında, metin değerleri bir sunucuya gönderilir ve sunucu, kullanıcı adının mevcut olup
olmadığını ve mevcutsa, parolanın eşleşip eşleşmediğini kontrol eden kodu çalıştırır. Sunucu, bunu
yapmak için SQL sorgusu adı verilen ve şuna benzeyen kodu çalıştırır.

Öncelikle, veritabanından hangi verileri aldığımızı belirlemesi gerekir. Bu örnekte, parolayı almak
istiyoruz. Sunucunun ayrıca, veritabanının değeri nereden alacağını belirlemesi gerekir. Bu örnekte, tüm
kullanıcı verilerinin "kullanıcılar" olarak etiketlenmiş bir tablodan oluşan bir veri yapısında saklandığını
düşünelim. Son olarak, sunucu veritabanındaki her kullanıcının parolasını içeren çok büyük bir liste
almak istemez, bu nedenle yalnızca kullanıcı adı belirli bir değere eşit olan hesabın verilerini istediğini
belirtir. Bu değer, kullanıcının yaptığı giriş doğrultusunda sunucu tarafından SQL sorgusuna kopyalanır.
Bu durumda, SQL veritabanına gönderilen asıl komut şu şekilde görünür ve kullanıcı adı philbin'e eşittir.
SQL komutlarının bir noktalı virgül ile bittiğine dikkat edin.

Peki biri bunu nasıl kırabilir? Yerleşik SQL komutlarıyla bir kötü amaçlı kullanıcı adı göndererek! Tıpkı
bizim sunucuya bu garip kullanıcı adını gönderdiğimiz gibi:

Sunucu bu metni SQL Sorgusuna kopyaladığında, şu şekilde görünür:

Daha önce bahsetmiş olduğum gibi, noktalı virgüller komutların ayrılması için kullanılır, buna göre ilk
yürütülen komut şudur: Adı 'herneyse' olan bir kullanıcı varsa, veritabanı parolayı getirir. Tabii ki,
'herneyse' adlı kullanıcının parolasının ne olduğunu bilmiyoruz, bu nedenle hatalı parola gireceğiz

ve sunucu bizi reddedecek. Adı 'herneyse' olan herhangi bir kullanıcı yoksa, veritabanı herhangi bir
parola getirmez veya bir hata bildirir ve sunucu yine bizi reddeder. Her iki şekilde de, bizim için önemli
değildir, çünkü bizim için önemli olan bir sonraki SQL komutudur: "drop table users" (kullanıcılar
tablosunu bırak) - kullanıcı adı alanını manipüle ederek enjekte ettiğimiz bir komut.

Bu komut, SQL veritabanına tüm kullanıcı verilerini içeren tabloyu silmesini söyler. Tertemiz! Bu durum,
banka gibi bir yerde...veya aslında her yerde çok fazla baş ağrısına neden olur. Dikkat ederseniz, daha
sisteme girmedik bile; bir kullanıcı adını ve parolasını doğru şekilde tahmin etmedik. Resmi erişim
olmadan bile, bir hatayı istismar ederek karmaşa yaratmayı başardık.

Bu, çok basit bir kod enjeksiyonu örneğidir ve günümüzde neredeyse tüm sunucuların buna karşı
savunma önlemleri bulunur. Daha sofistike saldırılarda, veritabanına kayıtlar eklenmesi - yeni bir sistem
yöneticisi hesabı gibi - veya veritabanının verileri açığa çıkarmasının sağlanması mümkündür ve bunlar,
bilgisayar korsanlarının kredi kartı numaralarını, sosyal güvenlik numaralarını ve her tür kötü şeyi
çalmasına olanak sağlar. Ancak size bunu nasıl yapacağınızı öğretmeyeceğiz.

Programcılar, arabellek taşmalarında olduğu gibi, her zaman dışarıdan gelen girdilerin potansiyel olarak
tehlikeli olduğunu varsaymalı ve bunları dikkatle incelemelidir. Web'deki çoğu kullanıcı adı ve parola
biçimleri, ilk savunma hattı olarak noktalı virgül veya tırnak işareti gibi özel simgeleri girmenize izin
vermez. İyi sunucular ayrıca, veritabanı sorguları gerçekleştirmeden önce özel karakterleri kaldırarak
veya değiştirerek girdiyi temizler. Çalışan istismarlar genellikle çevrimiçi olarak satılır veya paylaşılır.
Hata ne kadar yaygınsa ya da istismar ne kadar fazla hasar veriyorsa, sahip olduğu fiyat veya prestij o
kadar fazladır.

Devletler bile bazen istismarları satın alır ve bu da casusluk gibi amaçlarla bilgisayarları ele
geçirmelerine olanak sağlar. Yazılımı yaratanların haberdar olmadığı, istismar edilebilecek yeni bir hata
keşfedildiğinde, buna sıfır gün güvenlik açığı adı verilir. Siyah Şapkalı Bilgisayar Korsanları, beyaz şapkalı
programcılar bu hata için bir yama yayınlamadan en yüksek düzeyde avantaj elde etmek amacıyla bu
istismardan yararlanmak için yarışırlar. Bu nedenle, bilgisayarınızın yazılımını güncel tutmak çok
önemlidir; indirmelerin büyük kısmı güvenlik yamalarından oluşur. Hatalar yeterince fazla sistemde açık
kalırsa, bilgisayar korsanlarının bilgisayardan bilgisayara otomatik olarak atlayan bir program
yazmalarına olanak sağlar ve bunlar solucan olarak anılır

Bir bilgisayar korsanı, çok sayıda bilgisayarı ele geçirebilirse, bunlar birlikte kullanılabilir ve buna botnet
adı verilir. Bunun çok yüksek miktarda istenmeyen posta gönderilmesi, diğer insanların bilgi işlem gücü
ve elektriği kullanılarak bitcoin madenciliği yapılması ve sunuculara karşı Dağıtılmış Hizmet Engelleme
veya DDoS saldırıları gerçekleştirilmesi gibi pek çok amacı olabilir.

DDoS, botnet üzerindeki tüm bilgisayarların sahte mesajlar gönderdiği bir saldırıdır. Bu, sahiplerini fidye
ödemeye zorlamak ya da yalnızca kötülük yapmış olmak amacıyla hizmetleri çevrimdışı hale getirebilir.
Sıkı çalışan beyaz şapkalılara, çevrimiçi olarak belgelenmiş istismarlara ve yazılım mühendisliği en iyi
uygulamalarına karşın, siber saldırılar her gün gerçekleşir. Bunların küresel ekonomiye yıllık maliyeti
kabaca yarım trilyon dolardır ve bizim bilgisayar sistemlerine olan bağımlılığımız giderek arttıkça bu
rakam da artmaya devam edecektir. Enerji santralleri, elektrik şebekesi, trafik ışıkları, su işleme tesisleri,
petrol rafinerileri, hava trafik kontrolü ve diğer pek çok önemli sistem bilgisayarlara giderek daha bağımlı hale geldiğinden, bu durum özellikle devletler bakımından endişe yaratır. Çoğu uzman, bundan sonraki
büyük savaşın siber uzayda yaşanacağını ve ülkelerin, fiziksel saldırıyla değil, siber savaş taktikleri
yoluyla ekonomik ve altyapı bakımından felç edilerek diz çökmeye zorlanacağını tahmin etmektedir.
Ateşlenen mermiler olmasa da can kaybı potansiyeli yine de çok yüksektir...belki de konvansiyonel
savaştan bile daha yüksektir.

Bu nedenle, hepimiz iyi siber güvenlik uygulamalarını benimsemeliyiz. Ayrıca, İnternet üzerinden
birbiriyle bağlantılı bir topluluk olarak, bilgisayarlarımızın sahip olduğu yüksek potansiyeli zarar vermek
için kullanmak isteyenlere karşı bilgisayarlarımızı korumalıyız. Bu yüzden, belki de o güncelleme
bildirimini göz ardı etmeyi bırakmalısınız. Gelecek hafta görüşmek üzere.


-------------------------------------------------------------------------------------------------------------


Şifreleme: Crash Course Bilgisayar Bilimi

Bu son videoda, şifreleme adı verilen yaygın bilgisayar güvenliği biçimleri ve simetrik şifreleme, anahtar değişimi ve ortak anahtar şifrelemesi gibi modern şifrelemenin önemli bileşenleri hakkında bilgi edineceksiniz.

https://www.youtube.com/watch?v=jhXCTbFnK8o

Merhaba, ben Carrie Anne. Crash Course Bilgisayar Bilimi'ne hoş geldiniz!

Son iki bölümde, bilgisayar güvenliğinden çok bahsettik. Ancak aslında, mükemmel bir biçimde, %100
güvenli bir bilgisayar sistemi diye bir şey yoktur. Her zaman hatalar olur ve güvenlik uzmanları da bunu
bilir.

Bu nedenle, sistem mimarları, saldırganları hayal kırıklığına uğratmak için çeşitli güvenlik
mekanizmalarının farklı katmanlarını aynı anda kullanan ve derinlemesine savunma olarak anılan bir
strateji uygular. Bu biraz kalelerin tasarımına benzer - öncelikle okçulardan kaçınmanız, ardından
hendeği aşmanız, duvarlara tırmanmanız, kızgın yağdan kaçınmanız, surları aşmanız ve ardından taht
odasına ulaşmadan önce korumaları saf dışı bırakmanız gerekir, ancak biz bu örnekte en yaygın
bilgisayar güvenliği biçimlerinden birinden, yani Şifrelemeden bahsedeceğiz.

GİRİŞ

İngilizce'de şifreleme anlamına gelen cryptography sözcüğünün kökeni 'crypto' ile 'graphy' sözcüklerine
dayanır ve bunlar da kabaca "gizli yazı" olarak çevrilebilir. Bilgiyi gizlemek için bir şifre, bir başka deyişle
düz metni şifreli metne dönüştüren bir algoritma kullanırsınız ve şifreyi çözmenize olanak sağlayan
anahtara sahip değilseniz, bu şifreli metnin herhangi bir anlamı yoktur. Metnin gizli hale getirilmesi
sürecine şifreleme ve tersi sürece şifre çözme adı verilir.

Şifreler, bilgisayarlar ortaya çıkmadan çok uzun zaman önceden beri kullanılmaktadır. Jül Sezar, gizli
yazışmalarını şifrelemek için günümüzde Sezar şifresi adı verilen bir şifre kullanıyordu. Bir mesajdaki
harfleri üç konum ileriye taşıyordu. Buna göre, A harfi D oluyordu ve "brutus" sözcüğü "euxwxv" haline
geliyordu.

Mesajı deşifre etmek için alıcıların hem algoritmayı hem de harfleri kaç konum kaydıracaklarını bilmeleri
gerekiyordu ve bu da anahtar işlevi görüyordu. Sezar şifresi, yeri koyma (substitution) şifreleri adı verilen
daha büyük bir yöntem sınıfının örneklerinden biridir. Bunlar, bir çeviriye göre mesajdaki her harfin
yerine başka bir harf koyar.

Harf sıklıklarının korunması, temel yerine koyma şifrelemesinin en önemli eksikliklerinden birini
oluşturur. Örneğin, E harfi İngilizce'de en sık kullanılan harftir ve şifreniz E harfini X harfine çeviriyorsa X
harfi, şifreli metinde en sık görülen harf olur. Becerikli bir şifre analisti, mesajın içeriğini açığa çıkarmak
için bu tür istatistiklerden yola çıkarak geriye doğru çalışabilir. İskoçya Kraliçesi Mary'nin 1587 yılında
Kraliçe Elizabeth'i öldürmeyi planlama suçundan idam edilmesine yol açan şey bir yerine koyma
şifresinin kırılmasıydı.

Permütasyon şifreleri, bir başka temel yöntem sınıfını oluşturur. Şimdi, sütun yer değiştirme (columnar
transposition) şifresi adı verilen basit bir örneğe bakalım. Burada, bir mesajı alıyoruz ve harfleri bir
ızgaraya yerleştiriyoruz. Bu örnekte 5'e 5 bir ızgara tercih ettik. Mesajımızı şifrelemek için, karakterleri
farklı bir sırayla, örneğin alt soldan başlayarak yukarıya doğru, her defasında bir sütun olmak üzere
okuyoruz. Permütasyon adı verilen yeni harf sıralaması, şifrelenmiş mesajı oluşturuyor. Sıralama yönü ve
5'e 5 ızgara boyutu, anahtar işlevi görüyor. Daha önce olduğu gibi, şifre ve anahtar bilinirse, alıcı süreci
tersine doğru takip ederek orijinal mesajı açığa çıkarabilir.

1900'lü yıllarda, şifreleme mekanikleşti ve şifreleme makineleri ortaya çıktı. Bunların en ünlüsü Alman
Enigma makinesiydi ve Naziler tarafından savaş zamanındaki iletişimlerin şifrelenmesi için
kullanılıyordu. 15'inci bölümde bahsetmiş olduğumuz gibi, Enigma daktiloya benzer bir makineydi, tüm
alfabeyi içeren bir klavyesi ve lamba panosu bulunuyordu. Bunun üzerinde, Enigma'nın şifreleme
yeteneğinin anahtarını oluşturan bir dizi yapılandırılabilir çark bulunuyordu.

Öncelikle, yalnızca tek çarka bakalım. Bir tarafta, 26 harfin tamamı için elektrik kontakları bulunuyordu.
Bunlar, bir harfi diğeriyle değiştiren çapraz kablolarla çarkın diğer tarafına bağlanıyordu. 'H' girişi
yapıldığında, diğer taraftan 'K' çıkabilirdi. 'K' girişi yapıldığında, 'F' çıkışı olabilirdi vs. Bu harf değiştirme
davranışı size tanıdık gelebilir: Bu bir yerine koyma şifresidir! Ancak Enigma daha sofistikeydi, çünkü bir
sırada üç veya daha fazla çark kullanıyordu ve her biri sıradaki çarkı besliyordu.

Ayrıca, çarkların 26 olası başlangıç konumundan birine çevrilmesi mümkündü ve farklı sıralamalarla
yerleştirilebiliyordu, bu da çok sayıda farklı yerine koyma eşlemi oluşturuyordu. Çarkları takip eden ve
reflektör olarak anılan özel bir devre bulunuyordu. Sinyali bir başka çarka aktarmak yerine, tüm pimleri
birbirine bağlıyordu ve elektrik sinyalini çarkların üzerinden geri gönderiyordu. Son olarak, makinenin
önünde bir fiş panosu bulunuyordu ve tuşlardan gelen harflerin isteğe bağlı olarak değiştirilmesine
olanak sağlıyor ve karmaşıklığı biraz daha artırıyordu.

Basitleştirilmiş devremizle, bu örnek enigma yapılandırmasında bir mektubu şifreleyelim. 'H' tuşuna
bastığımıza, elektrik fiş panosundan geçer, ardından rotorlardan geçer, reflektöre ulaştıktan sonra geri
döner, yeniden rotorlardan ve fiş panosundan geçer ve lamba panosunda 'L' harfini yakar. Böylece, H
harfi L olarak şifrelenir. Devrenin her iki yönde akabildiğini göz önünde bulundurun - buna göre, 'L'
harfine bassaydık 'H' harfi yanacaktı.

Bir başka deyişle, şifreleme ve şifre çözme için aynı süreci kullanır; yalnızca gönderen ve alan
makinelerin aynı başlangıç yapılandırmasına sahip olmasını sağlamanız gerekir. Bu devreye dikkatle
bakarsanız, bir harfin kendisi olarak şifrelenmesinin imkansız olduğunu görebilirsiniz ve bu da ölümcül
bir şifreleme zayıflığıydı.

Son olarak, Enigma'nın basit bir yerine koyma şifresi olmasının önlenmesi için, her harf girişinde, çarklar
tıpkı bir otomobilin kilometre sayacı gibi bir kademe ilerliyordu.

Buna göre, A-A-A metnini girdiğinizde, B-D-K metni elde edilebiliyordu, yerine koyma eşlemi her tuşa
basıldığında değişiyordu. Enigma'nın kırılması gerçekten çok zordu. Ancak 15'inci bölümde bahsetmiş
olduğumuz gibi, Alan Turing ile Bletchley Park'taki meslektaşları, Enigma kodlarını kırmayı ve süreci
önemli ölçüde otomatikleştirmeyi başardı.

Ancak bilgisayarların gelişmesiyle birlikte, şifreleme de donanımdan yazılıma kaydı. Yaygın bir biçimde
kullanılan en eski yazılım şifrelerinden biri, IBM ile NSA (National Security Agency – Amerikan Ulusal
Güvenlik Ajansı) tarafından 1977'de geliştirilen Veri Şifreleme Standardıydı. DES olarak anılan bu
standart, başlangıçta 56 bit uzunluğunda ikili anahtarlar kullanıyordu ve bu da 2 üssü 56 veya yaklaşık
72 katrilyon farklı anahtar anlamına geliyordu.

Bu, 1977 yılında, muhtemelen NSA dışında hiç kimsenin kuvvet kullanarak tüm olası anahtarları kırmak
için yeterli bilgi işlem gücüne sahip olmadığı anlamına geliyordu. Ancak 1999 yılında, çeyrek milyon
dolar değerinde bir bilgisayar, tüm olası DES anahtarlarını yalnızca iki gün içinde deneyebiliyordu ve bu
da şifreyi güvensiz hale getirmişti.

Bu nedenle 2001 yılında, Gelişmiş Şifreleme Standardı (AES) son haline getirildi ve yayınlandı. AES, çok
daha büyük anahtarlar (128, 192 veya 256 bit boyutunda) kullanmak üzere tasarlandı ve bu da siber
saldırıları çok daha zor hale getiriyordu. 128 bit anahtarlar için, bugün gezegende bulunan tüm
bilgisayarları kullansanız bile her kombinasyonu denemek için trilyonlarca yıl harcamanız gerekir. Öyle
ise, hemen başlasanız iyi olur!

AES, verileri 16 baytlık bloklara ayırır ve ardından anahtar değerine bağlı olarak bir dizi yerine koyma ve
permütasyon ile mesajı anlaşılmaz hale getirmek için bir dizi başka işlem uygular ve bu süreç her blok
için on veya daha fazla defa tekrarlanır. Merak edebilirsiniz: Neden yalnızca on tur? Veya neden yalnızca
128 bitlik anahtarlar ve neden on bin bitlik anahtarlar değil? Aslında bu performans için verilen bir
tavizdir. Bir e-postayı şifrelemek ve göndermek saatler sürseydi veya bir güvenli web sitesine bağlanmak
dakikalar alsaydı, insanlar bunu kullanmazdı.

AES, pratik şifreleme sunmak için performans ile güvenliği dengeler. AES, günümüzde iPhone'larda
dosyaların şifrelenmesinden verilerin WIFI üzerinden WPA2 kullanılarak aktarılmasına, HTTPS
kullanılarak web sitelerine erişilmesine kadar her yerde kullanılır.

Şu ana kadar, bahsettiğimiz şifreleme yöntemleri, hem gönderici hem de alıcı tarafından bilinen
anahtarlara dayanır. Gönderici, anahtarı kullanarak bir mesajı şifreler ve alıcı, aynı anahtarı kullanarak bu
mesajın şifresini çözer. Eski günlerde, anahtarlar sesle veya fiziksel olarak paylaşılıyordu; örneğin,
Almanlar, Enigma makineleri için günlük ayarları içeren kod kitapçıkları dağıtıyordu. Ancak bu strateji,
İnternet çağında asla işe yaramaz. YouTube'a bağlanmak için bir kod kitapçığını açmanız gerektiğini
düşünün!

Bir sunucunun, güvenli bir biçimde bağlantı kurmak isteyen bir kullanıcıya genel İnternet üzerinden gizli
bir anahtarı göndermesi için bir yöntem gereklidir. Bu güvenli değilmiş gibi görünüyor, çünkü anahtarın
açık olarak gönderilmesi ve bir bilgisayar korsanı tarafından ele geçirilmesi durumunda, alıcı ile gönderici
arasındaki tüm iletişimin şifresini çözmek için bunu kullanamazlar mı?

Çözüm anahtar değiş tokuşudur! Bu, iki bilgisayarın bir anahtar üzerinde anahtarı göndermeden
uzlaşmaya varmasına imkan tanıyan bir algoritmadır. Bunu tek yönde yapılması kolay, ancak tersine
yapılması zor olan matematiksel işlemlerden oluşan tek yönlü fonksiyonları kullanarak yapabiliriz.

Tek yönlü fonksiyonların nasıl işlediğini size göstermek için, boya renklerini örnek alabiliriz. Boya
renklerini birbirine karıştırmak kolaydır, ancak renk karışımını oluşturmakta kullanılan renkleri
belirlemek kolay değildir. Bunu bulabilmek için çok fazla sayıda olasılığı test etmeniz gerekir.

Bu benzetmede, gizli anahtarımız benzersiz bir renk tonu. Başlangıçta, herkesin görebildiği ortak bir
boya rengi bulunuyor. Ardından, John ve ben birer gizli boya rengi seçiyoruz. Anahtar değişimini
gerçekleştirmek için, kendi gizli boya rengimi ortak boya rengi ile karıştırıyorum. Ardından, bu
karıştırılmış rengi posta, posta güvercini veya diğer herhangi bir şekilde John'a gönderiyorum. John da
aynı şeyi yapıyor; gizli boya rengini ortak boya rengiyle karıştırıyor ve bana gönderiyor. John'un rengini
aldığımda, yalnızca kendi özel rengimi ekleyerek üç boyanın bir karışımını oluşturmam gerekiyor. John
da aynı şeyi benim karıştırılmış rengimle yapıyor. İşte bu kadar! İkimiz de aynı boya rengini elde
ediyoruz!

Hiçbir zaman birbirimize kendi özgün gizli renklerimizi göndermiş olmasak da, bunu bir paylaşılan
güvenlik dizgisi olarak kullanabiliriz. Dışarıdan gözetleyen bir kişi, bilgilerin bir kısmını öğrenebilir, ancak
paylaşılan gizli rengimizi belirlemekte çok zorlanacaktır. Tabii ki, renklerin gönderilmesi ve karıştırılması bilgisayar verilerinin iletilmesi için çok iyi işlemez. Neyse ki, matematiksel tek yönlü fonksiyonlar
mükemmeldir ve Diffie-Hellman Anahtar Değişimi de bunu kullanır.

Diffie-Hellman'da, tek yönlü fonksiyon olarak modüler üs alma kullanılır. Bu, bir sayının taban olarak
alınmasını, üs olarak bir başka sayının alınmasını ve modül olarak anılan bir üçüncü sayı ile
bölünmesinden elde edilen kalanın alınmasını ifade eder. Örneğin, 31 sayısını modül olarak alarak 5
üssü 3'ü hesaplamak isteseydik, 243'ü 31'e bölmemiz gerekirdi ve kalan 26 olurdu.

Bunun zor kısmı, yalnızca sonuç ve tabandan yola çıkarak üssün bulunmasıdır. 3'ü bir gizli sayıya
yükselttiğimi, modülün 31 olduğunu ve kalan olarak 7'yi elde ettiğimi söyleseydim, hangisini seçtiğimi
bulmak için çok sayıda üssü test etmeniz gerekirdi. Bu sayıları yüksek, örneğin yüzlerce basamak
uzunluğunda tutarsak, gizli üssün bulunması neredeyse imkansız hale gelir.

Şimdi, Diffie-Hellman'ın bir paylaşılan anahtarı hesaplamak için modüler üs almayı nasıl kullandığından
bahsedelim. Öncelikle, bir dizi ortak değer bulunur (ortak boya rengimiz gibi); kötü adamlar dahil olmak
üzere herkesin bildiği taban ve modül!

John'a bir mesajı güvenli bir biçimde göndermek için, gizli bir üs seçmem gerekir: X. Ardından, X üssü B,
modül M'yi hesaplamam gerekir. Bu büyük sayıyı John'a gönderirim. John da aynı işlemi yapar, gizli bir
üs olarak Y'yi seçer ve Y üssü B, modül M'i gönderir. Bir paylaşılan gizli anahtar oluşturmak için John'un
bana gönderdiğini alırım ve kendi gizli üssüm olan X'i uygularım. Bu, matematiksel olarak XY üssü B,
modül M'ye eşittir.

John da aynı işlemi yapar, ona gönderdiğim sayıya Y üssünü uygular ve tam olarak aynı sayıyı elde
ederiz! Bu, birbirimize gizli sayılarımızı hiç göndermemiş olsak da, paylaşılan bir gizli anahtardır. Bu
büyük sayıyı, şifreleme için AES gibi bir standardı kullanan şifrelenmiş iletişim için paylaşılan anahtar
olarak kullanabiliriz.

Diffie-Hellman anahtar değişimi, bir paylaşılan anahtar oluşturulmasında kullanılan yöntemlerden biridir.
Mesajların şifrelenmesi ve şifrenin çözülmesi için hem gönderici hem de alıcı tarafından kullanılabilen bu
anahtarlar, anahtarın her iki tarafta aynı olması nedeniyle simetrik anahtar olarak anılır. Sezar Şifresi,
Enigma ve AES, simetrik şifrelemeye örnektir.

Ayrıca, biri ortak ve diğeri özel olan iki farklı anahtarın kullanıldığı asimetrik şifreleme bulunur. Böylece
insanlar, bir ortak anahtar kullanarak bir mesajı şifreleyebilir ve bu şifre yalnızca alıcının kendi özel
anahtarıyla çözülebilir. Bir başka deyişle, ortak anahtarı bilmek, yalnızca şifrelemenize olanak sağlar,
ancak şifreyi çözemezsiniz; asimetriktir!

Asma kilitleri bulunan ve bir anahtarla açabildiğiniz kutuları düşünün. Güvenli bir mesajı almak için
göndericiye bir kutu ve asma kilit verebilirim. Mesajı bunun içine koyar ve kilitler. Artık kutuyu bana geri
gönderebilir ve kutuyu yalnızca ben, sahip olduğum özel anahtarla açabilirim. Kutuyu kilitledikten sonra
ne gönderici, ne de kutuyu bulan diğer herhangi bir kişi kutuyu kaba kuvvet kullanmadan açamaz. Aynı
şekilde, bir dijital ortak anahtar da bir şeyi şifreleyebilir ve bu şifre yalnızca bir özel anahtarla çözülebilir.

Bunun tersi de mümkündür: Bir şey özel anahtarla şifrelenebilir ve bir ortak anahtarla şifresi çözülebilir.
Bu, sunucunun özel anahtarını kullanarak verileri şifrelediği imzalama yöntemi için kullanılır. Sunucunun
ortak anahtarını kullanan herhangi biri bunun şifresini çözebilir. Bu, taklit edilemeyen bir imza görevi
görür ve yalnızca sahibi, özel anahtarını kullanarak şifreleyebilir. Bu, bir taklitçiden değil, doğru
sunucudan veya kişiden veri aldığınızı kanıtlar.

Günümüzde kullanılan en popüler asimetrik şifreleme yöntemi, mucitleri olan Rivest, Shamir ve
Adleman'ın adıyla anılan RSA'dır. Artık şifrelemenin bütün "önemli" parçalarını öğrendiniz: simetrik
şifreleme, anahtar değişimi ve ortak anahtar şifrelemesi. Güvenli bir web sitesine, örneğin bankanıza
bağlandığınızda, küçük asma kilit simgesi bilgisayarınızın sunucuyu doğrulamak için ortak anahtar
şifrelemesini, gizli bir geçici anahtar oluşturmak için anahtar değişimini ve gidip gelen tüm iletişimi
meraklı gözlerden korumak için simetrik şifrelemeyi kullandığını ifade eder.

İster çevrimiçi olarak alışveriş yapın, ister arkadaşlarınıza e-postalar gönderin ya da yalnızca kedi
videolarına göz atın, şifreleme her şeyi güvende ve gizli tutar. Teşekkürler şifreleme!


-------------------------------------------------------------------------------------------------------------


Siber güvenlik alanında kariyer

Siber güvenlik, tüm iş rollerini ve sektörleri kapsar ve tüm şirketlerin bir tür güvenlik çözümüne sahip olması gerekir. Güvenlik tehditleri ile mücadele etmek için hangi becerilere sahip olmanız gerektiğini ya da bu alandaki ilginç işlerin neler olduğunu merak ediyor olabilirsiniz. Bu soruların yanıtları ile diğer birkaç bilgi, aşağıdaki infografikte ve makalede yer alıyor.

PDF => https://bundles.yourlearning.ibm.com/skills/learn/assets/XVPQVZGJWWQV54A6/Blog_How%20to%20land%20a%20career%20in%20cybersecurity_tr-TR.pdf

PDF 2 => https://bundles.yourlearning.ibm.com/skills/learn/assets/XVPQVZGJWWQV54PB/Cybersecurity_Infographic_tr.pdf


-------------------------------------------------------------------------------------------------------------


+ sesle etkinleştirilen siber güvenlik yardımcısı Havyn
+ Ardından, kendiniz yapmayı denemek için bir fırsata sahip olacaksınız ve NOVA Cybersecurity Lab ile siber savunma becerilerinizi test edeceksiniz.


-------------------------------------------------------------------------------------------------------------


Havyn Projesi: Siber Güvenliğe Bir Ses Vermek

+ Mike Spisak: Tony Stark'ın kim olduğunu biliyor musunuz? Iron Man'in kim olduğunu biliyor musunuz? Bilgisayarınızda Tony Stark benzeri bir deneyim yaşamak ilginizi çeker mi? Ben Mike Spisak, IBM usta mucidiyim.
Evan gibi çocuklar, gereksinimlerle veya kısıtlamalarla kendilerini sınırlamıyorlar, bir tür yapabilirim
yaklaşımına sahipler. Evan, bir gün her zaman yaptığı gibi ofisime geldi ve ne üzerinde çalıştığımı görmek
için omzumun üzerinden bakıyordu. Ben de ona klavyeyi kullanarak Watson ile nasıl sohbet
edebileceğini gösteriyordum ve bana şöyle dedi, "Baba, neden onunla sesli olarak konuşamıyorsun?"
Bunun üzerine, biz de bunu nasıl yapabileceğimize ilişkin yollar araştırmaya başladık.

+ Evan: Bir Raspberry Pi dokunmaya duyarlı ekranı sipariş etmeye karar verdik. Ve buradan onunla konuşabiliyorsunuz.

+ Mike: Watson'u bağladık ve bir saat sonra onunla konuşmaya başlamıştık. Havyn ile konuşma deneyimi, diğer
sesle etkinleştirilen teknolojilerle olan konuşma deneyimine çok benziyor.

+ Evan: Havyn, fidye yazılımlarını anlamama yardımcı ol.

+ Mike: Havyn'e daha çok bir uzmanın bakış açısından bakmak istiyorum. Özellikle siber güvenlik olaylarını
anlamanıza ve bunlar üzerinde çalışmanıza yardımcı oluyor.

+ Analist: Havyn, bana bu tehditlerden bahset.

+ Watson: En ciddi tehdit bir risk seviyesi 7.7 ve şu başlığı taşıyor: “From where AirWatch enrollment security
bypass”. Ekrana getireyim mi?

+ Analist: Hayır, teşekkür ederim.

+ Mike: Bir şirket, günde iki yüz binden fazla güvenlik olayıyla karşılaşabilir. Özel olarak bu soruna kaç kişiyle
odaklandığımız fark etmiyor; üretilen çok yüksek miktardaki verinin önüne geçmek için hiçbir zaman
yeterli olmayacak. Kognitif teknolojiler, bu bilgileri daha hızlı ve büyük ölçekte işleyerek bu eğrinin önüne
geçmemize olanak sağlayacak.

Saldırıları ve güvenlik açıklarını ele almak için her zaman Watson'u ve kognitif bilişimi kullanmanın yeni
yollarını düşünmeye çalışıyoruz. Havyn'in en iyi yönlerinin henüz keşfedilmediğini düşünüyorum.
Watson'un en iyi özelliklerinin halen birileri tarafından icat edilmeyi beklediğini düşünüyorum. Belki bu
Evan olur.

+ Evan:İnsanların yaşama biçimleri üzerinde böyle büyük bir etki yaratmak gerçekten harika olurdu. Halen yeni
şeyler eklemeye devam ediyoruz ve işimizin bittiğini düşünmüyorum.

+ Mike: Bu deneyimleri onunla paylaşabildiğim için gerçekten gurur duyuyorum. Biliyorsunuz, bir Baba olarak,
daha ne isteyebilirsiniz? Teknolojiye olan tutkunuzu, bu konuda aynı ölçüde tutkulu olan oğlunuzla
paylaşabilmek gerçekten çok özel.


Havyn, gücünü Watson'dan alan ve temel soruları yanıtlayarak siber güvenlik tehditleri ile mücadele etmek üzere tasarlanan konuşmayı metne dönüştürme (STT), metni konuşmaya dönüştürme (TTS) ve sohbet teknolojileriyle yapılan bir deney olarak başladı.
Hayvn, bir siber tehdidin mevcut olup olmadığını ve belirli bir sistemi doğrudan etkileyip etkilemediğini belirleyebiliyor.
Siber güvenlik analistleri, çeşitli sistem ve veritabanları arasında gezinirken çok sayıda uzun zaman alan görev gerçekleştirirler. Havyn'in aynı anda birden çok sorguyu gerçekleştirme yeteneği, mevcut siber güvenlik iş akışlarını önemli ölçüde tamamlama potansiyeline sahip.


-------------------------------------------------------------------------------------------------------------


Raspberry Pi nedir?

Raspberry Pi, neredeyse her şeye eklenmesi mümkün olan çok yönlü bir bilgisayardır!

Bir bilgisayar monitörüne veya televizyona bağlanabilen, düşük maliyetli, kredi kartı boyutunda bir bilgisayardır. Her yaştan insanın bilişimi keşfetmesine ve Scratch ile Python gibi dillerde nasıl programlama yapacağını öğrenmesine yardımcı olur. Linux işletim sisteminin Raspbian adı verilen hafif bir sürümünü içerir.

Kablosuz hoparlör sistemi, televizyonunuz için bir medya merkezi ve hatta bir kişisel web sunucusu yaratmak gibi eğlenceli projelerle bilgisayar programcılığı hakkında daha fazla bilgi edinmenin harika bir yoludur!


-------------------------------------------------------------------------------------------------------------


IBM X-Force Command Center

IBM X-Force Command Center'lar, IBM Security'nin temel yeteneklerindeki büyük bir atılımı temsil ediyor. Merkezler, en yeni kognitif güvenlik çözümleri ve sektörün en yetenekli uzmanları temel alınarak kuruldu. Lider teknolojiyi, sektörde kanıtlanmış süreçleri ve becerikli güvenlik uzmanlarının girdilerini bir araya getiren IBM X-Force Command Center'lar, şirketlerin en gelişmiş tehditlerin bile bir adım önünde kalmasına yardımcı oluyor.

Katılımcılar gerçek araçları kullanır, aktif bulaşmaları soruşturur ve hem dahili hem de harici siber güvenlik olaylarına müdahale ederler. En gelişmiş kognitif teknoloji ile IBM siber savunma uzmanlarının, gelişmiş güvenlik tehditlerini belirlemelerinde ve bunlarla mücadele etmelerinde kuruluşlara yardımcı olmak için güçlerini birleştirdiği bir IBM X-Force Command Center'da eğitim almanın nasıl olduğunu görün.

Bir IBM X-Force Command Center, katılımcıların canlı bir kötü amaçlı yazılımın, dağıtılmış hizmet engelleme (DDoS) ve diğer geleneksel ve gelişmiş saldırıların etkilerini tecrübe edebilecekleri güvenli bir "canlı ateş hattı" ortamında siber güvenlikle ilgili kritik kriz liderliği becerileri sunar.

IBM X-Force Command Center, mevcut ve potansiyel müşterilerin bir Güvenlik Operasyonları Merkezi (SOC) simülasyonunda yer almasına olanak sağlayan, son teknoloji ürünü bir tesistir. Taktikleri ve protokolleri, mevcut ve gelecekteki siber tehditleri öngörmek ve bunlardan korunmak üzere tasarlanmıştır.

+ James: Evet efendim, sizi tam olarak anlıyorum efendim, teşekkür ederim. Az önce telefonda FBI ile konuştum. Bir durum var.

+ Kadın: Selam çocuklar, güvenlik duvarında bunu görüyor musunuz?

+ Baş Analist: Evet takım, az önce doğrulanan bir tehditle karşı karşıyayız. Bu güvenlik duvarına C sınıfı bir blok koyabiliyor musunuz? Test etmek istediğimiz bir şey var. Evet, ben de görüyorum. İşaret veren kaç makine var?

+ Kadın: Bekleyin, IP adresini ayrıştırıyoruz.

+ Baş Analist: Bu nereden geliyor?

+ Televizyon Yorumcusu: Söylediğimiz gibi Amy, çok sofistike bir siber suç örgütü tarafından gerçekleştirilen önemli bir veri ihlalinin kurbanı olmuşlar gibi görünüyor. Bilgisayar korsanların halen ağda olup olmadığını söylemek zor. Şu an itibariyle, saldırının nereden geldiğini ya da arkasında kimin olduğunu bilmiyoruz. Bu nedenle, şu anda finans sektörüne ve Wall Street'e olan etkilerinden bahsediyoruz.

+ Baş Analist: Tamam millet, haydi yapalım şunu. Yapalım şunu. Orada bir yerde. Bunu kalıcı bir blok haline getirmemiz gerekiyor. Bu yüzden, yapalım şunu. Yapalım şunu.

+ James: Bazı yanıtlara ihtiyacım var. Hemen!

+ Stüdyodaki kadın: Haydi James. Haydi, haydi, haydi, altmış saniyemiz var. Yapmaya hazır mısın?

+ Konuşmalar: gerçekten çocuklar, bundan daha kötü olamaz. Ayrıca, görebildiğimiz kadarıyla, değişiklikler yapmışlar.

+ James: Çok fazla belirsizlikle karşı karşıyayız. Şu an için size şunu söyleyebilirim, ortaya çıkan herhangi bir
sorunu çözmek için yirmi dört saat çalışan harika bir ekibimiz var. Herhangi bir bilgi elde eder etmez size
bunu gerçek zamanlı olarak aktarmaktan mutluluk duyacağım.


-------------------------------------------------------------------------------------------------------------


NOVA Siber Güvenlik Laboratuvarı

Bu laboratuvarda, giderek daha sofistike hale gelen siber saldırılara hedef olan bir şirketi koruyacaksınız. Göreviniz, siber savunma önlemlerinizi güçlendirmek ve bir dizi siber güvenlik görevini tamamlayarak saldırganları püskürtmek. Parolaları kıracak, kod oluşturacak ve kötü amaçlı bilgisayar korsanlarını yeneceksiniz.

NOVA Siber Güvenlik Laboratuvarında iyi eğlenin ve siber savunma becerilerinizi test edin. Siber bilgisayar korsanlarıyla ve saldırganlarla mücadele etmek için gerekli olan şeye sahip misiniz?,

Bunu, size temel kodlama yetenekleri kazandıracak, gizli bilgilerinizi vermeniz için sizi kandırmaya yönelik olarak tasarlanmış sahtekârlıkları saptamanıza yardımcı olacak ve size parolaların nasıl kırıldığını ve güçlendirildiğini öğretecek görevleri yerine getirerek yapacaksınız.

Not: NOVA tarafından sunulan aşağıdaki içerik, yalnızca İngilizce dilinde mevcuttur.

http://www.khanacademy.org.tr/muzeler-ve-%C4%B0cerik-ortaklarimiz/nova-laboratuvarlari/nova-laboratuvarlari/550

https://www.pbs.org/wgbh/nova/labs/lab/cyber/


-------------------------------------------------------------------------------------------------------------


Siber güvenlik terminolojisi el kitabı

+ Gelişmiş Sürekli Tehdit (APT) =>  çok sayıda aşamadan oluşan, uzun süreli bir ağ saldırısıdır ve bu saldırı türünde, yetkisiz kullanıcılar değerli kurumsal verilere erişir ve bunları toplar. 2010 yılında yayılan Stuxnet Solucanı, bir APT örneğidir.
+ Botnet => Botnet, dünyanın herhangi bir yerinde bulunan, bir kötü amaçlı yazılım parçasının bulaşmış olduğu bir grup bilgisayar sistemidir. Yazılım, bu bilgisayarların bir bilgisayar korsanı tarafından bir ağ haline getirilmesine olanak sağlar. Bilgisayar korsanı, ağ üzerindeki tüm botların tam kontrolünü elde eder ve kötü amaçlı görevleri yerine getirebilir. Bir botnet örneği, 2017 yılında yayılan “Star Wars” Twitter Botnetidir.
+ İhlal => yetkisiz bir kullanıcının ya da yetkisiz erişen bir kişinin (bilgisayar korsanı) bir bilgisayardaki ya da aygıttaki bir güvenlik açığını başarıyla istismar ettiği ve dosyaları ile ağına erişim elde ettiği andır. Eylül 2016'da gerçekleşen ve 3 milyar kullanıcı hesabının ele geçirildiği Yahoo! veri ihlali, buna örnek gösterilebilir.
+ İstismar => Bir bilgisayarın istismar edilmesi, bir bilgisayarın güvenlik açığından yararlanmak amacıyla bir kötü amaçlı uygulamanın veya komut dosyasının kullanılmasını kapsar. Eylül 2017'de gerçekleşen ve şirketin web uygulaması altyapısındaki bir güvenlik açığından kaynaklanan Equifax veri ihlali, bilgisayar istismarına örnek gösterilebilir.
+ Ortadaki Adam (MitM) => MitM (Man-in the-Middle) saldırısında, saldırgan, işlemleri gözlemek ve kaydetmek amacıyla bir kullanıcı ile web sitesi arasındaki mesajları yakalar.Haziran 2015'te e-posta ödeme taleplerinin yakalanması eylemini gerçekleştirdiklerinden şüphe edilen, farklı ülkelerden 49 Avrupa vatandaşının tutuklanması, bir MitM saldırısına yapılan müdahaleye örnek gösterilebilir.
+ Kimlik Avı Dolandırıcılığı => bilgisayar korsanları tarafından parolalar, banka hesapları veya kredi kartı verileri gibi hassas bilgilerin ele geçirilmesi için kullanılan bir yöntemdir. Çoğunlukla, yasal bir kaynaktan geliyormuş gibi görünen beklenmedik bir e-posta ile başlar. Genellikle iki şekilde gerçekleşir. Alıcının banka bilgileri gibi ele geçirilmeye çalışılan bilgilerle yanıt vermesi için kandırılması veya alıcının kötü amaçlı bir bağlantıya tıklaması veya bir eki çalıştırması için kandırılması. Kimlik avı dolandırıcılığına (phishing) ilişkin bir örnek, beklenmedik şekilde alınan ve bir metin bağlantısına tıklanarak hassas kişisel bilgilerin verilmesi, bir parolanın ya da kredi kartı hesabının güncellenmesi vs. için "acil eylem" talep edilmesi şeklinde gerçekleşir.
+ Sıfır Gün Saldırısı => Sıfır gün saldırısı, genellikle bir kötü amaçlı yazılımdan oluşan belirli bir yazılım istismarı türüdür. Bir sıfır gün istismarı, özgündür ve halk ya da yazılım satıcı firması tarafından önceden bilinmez. Güvenlik açığından yalnızca az sayıda insanın haberi olduğundan, kurbanlar kendilerini bunun kullanımından korumak için "sıfır güne" sahiptir. 2014 yılında Sony Pictures Entertainment firmasına karşı gerçekleştirilen ve kurumsal ağlarının ele geçirilmesine ve hassas kurumsal verilerinin açıklanmasına neden olan sıfır gün saldırısı, buna örnek gösterilebilir.

Aşağıdaki sözlük, eğitiminize devam ederken başvurabileceğiniz çeşitli siber güvenlik terimlerini içerir. PDF İndir: https://bundles.yourlearning.ibm.com/skills/learn/assets/NKVRGWVWNPRR77AZ/Cybersecurity3_Cybersecurity%20GLOSSARY_tr-TR-US.pdf


-------------------------------------------------------------------------------------------------------------


Siber saldırı yöntemleri

Bir siber saldırının pek çok nedeni olabilir. Bunlara uluslararası ya da askeri çatışmalarla bağlantılı siyasi, finansal veya kişisel gerekçeler, ticari sırların ele geçirilmesi, siber aktivizm ve hatta intikam ya da kötü şöhret dahil olabilir.
"Beyaz Şapkalı" kuruluşların veya kişilerin ("iyi adamlar") yasal araştırmalar nedeniyle ya da "Siyah Şapkalı" siber suçluları yenmek amacıyla gerçekleştirdiği siber saldırılar da söz konusu olabilir. Ancak, siber saldırıların büyük kısmı, sistemlerdeki ve teknolojideki zayıflıkların belirlenmesini ve istismar edilmesini amaçlar.

https://bundles.yourlearning.ibm.com/skills/learn/assets/DNDKVQZYXEGQ685B/cybersecurity_cyberattack%402x.png

Yaygın siber saldırı yöntemleri

+ Sosyal mühendislik saldırıları => parola veritabanları çalınarak yasal kullanıcı parolalarının elde edilmesi amacıyla kullanılabilir. Sosyal mühendislik saldırısı yöntemleri arasında kimlik avı dolandırıcılığı, su kaynağı saldırıları (watering holes) ve Truva atları yer alır.
+ Sistem ihlalleri ve kötü amaçlı yazılım bulaşmaları => Programlama kodundaki "hatalar", saldırganların bir sistemi ihlal etmesi ve "ele geçirmesi" için fırsatlar sunar. Varsayılan parolalar ve açık dosya paylaşımları gibi yapılandırma hataları da önemli güvenlik sorunları yaratır. Ağ tasarımı ve protokol zayıflıkları, kötü amaçlı yazılım bulaşmaları ve ilk "kenetlenme" saldırıları için giriş noktaları yaratabilir.
+ Ortadaki Adam (MitM) saldırıları =>  ağ trafiğinin arasına girilmesi, trafiğin yakalanması ve ardından serbest bırakılması için kullanılır. MitM saldırılarına yasal web sitelerinin kandırılması için İnternet alan adlarının veya mobil uygulamaların kullanılmasını ya da hassas verilerin yakalanması veya bunların "kopyalanması" için satış noktası (POS) kopyalayıcılar gibi fiziksel aygıtların kullanılmasını kapsayabilir.
MitM saldırıları, kimlik avı dolandırıcılığı (phishing) ve site trafiğini yönlendirme (pharming) saldırılarının gelişmiş bir türevidir. Bir suçlu, bu saldırılarda, gizli bilgileri görüntülemek ya da işlemleri değiştirmek için bir ara web sitesi kullanır. Böylece, kullanıcılar bir web sitesinde oturum açtığında ve çalışmaya başladığında, kendileri ile web sitesi arasında gönderilip alınan tüm bilgilerin bir suçlu tarafından ele geçirildiğini fark etmez.
+ İnternet protokolü (IP) sahtekârlığı => erişimi bilinen IP ve ortam erişim denetimi (MAC) adresleri ile sınırlayan güvenlik sistemlerinin atlanmasını kapsar. Bu yöntemle, bir saldırgan, sistemlere erişmek için yasal bir uç noktasını taklit eder.
+ Sistem erişimi kimlik bilgilerinin çalınması ve istismar edilmesi => Yetkisiz bir kullanıcı, yasal sistem yöneticisi kimlik bilgilerini çalarak, bir veya daha fazla sisteme erişim elde edebilir. Bu senaryoda, bir saldırgan, A Sistemi için sistem yöneticisi kimlik bilgilerini çalar ve bunları Sistem B'ye erişmek için "akışın aşağısında" kullanır. Sonuçta saldırgan, iki sistem arasındaki "güven ilişkisini" istismar edebilir.
+ Hizmetin Engellenmesi (DoS) saldırıları => Bir saldırgan, anasistemin yasal kullanıcılara hizmet sunmasını önlemek için çok yüksek miktarda ağ trafiğini bir ağ anasistemine yönlendirebilir. Saldırganlar anasistemlerde başarıyla aşırı yüklenme yarattığında, potansiyel olarak sistem erişimini kısıtlayabilir ve diğer kullanıcılara hizmet sağlanmasını engeller. Buna Hizmetin Engellenmesi (DoS) veya Dağıtılmış Hizmetin Engellenmesi (DDoS) adı verilir.
+ Gelişmiş Sürekli Tehditler (APT'ler) => Gelişmiş Sürekli Tehditler (APT'ler)


-------------------------------------------------------------------------------------------------------------


# Siber Güvenliğe Genel Bakış

CIA üçlüsünü kullanarak, bilgi güvenliğinin amaçları

## Bilgi güvenliği

Siber güvenliğin ne olduğunu ve neyi başarmaya çalıştığımızı düşünerek başlayalım. Siber güvenlik tanımlarının çoğu, teknolojiye odaklanma eğilimindedir, dolayısıyla tipik bir tanım "dijital sistemlerin güvenliğini" ya da "iletişim güvenliğini" kapsayabilir. Bu tanımlar oldukça hızlı bir şekilde bulanıklaşabilir. Örneğin:

+ Bir dolandırıcı, bir kişiye bankasından olduğunu iddia eden ve kişisel kimlik numarasını  isteyen bir e-posta gönderirse ne olur? Bu bir siber güvenlik endişesi midir?
+ Peki ya bir özel dedektif bir şirket çalışanını arayıp ondan bazı gizli bilgileri yazdırmasını ve kağıtları alabilmesi için bunları posta odasına bırakmasını isterse? Bu bir siber güvenlik endişesi midir?

Gerçek dünyada çoğu saldırı, genellikle bazı dijital öğelerin yanı sıra bazı insan faktörlerini, bazen de bir  fiziksel öğeyi içerir. Lütfen bunu unutmayın. Sadece dijital öğelere odaklanmamalıyız, çünkü bu düşünme sürecimizi sınırlar ve potansiyel saldırganlara esneklik tanır.

Bilgi güvenliği  denilen yeni bir kavramı ele alalım. Bilgi güvenliği, nasıl koruduğumuzdan ziyade korumaya çalıştığımız bilginin değerine odaklanır. Aşağıdaki grafik, fiziksel öğelerin ve dijital öğelerin bilgi güvenliğinin kapsamında olduğunu gösterir.

https://bundles.yourlearning.ibm.com/skills/cybersecurity-fundamentals/assets/VQGMRKRXDJRVZDGZ/CyberF_InformationSecurity_Eng.png

1. Fiziksel güvenlik; binalar, güvenlik kameraları, ekipman ve mülk gibi varlıkların hırsızlık, vandallık, yangın ve doğal afetler gibi fiziksel tehditlerden fiziksel olarak korunmasıdır.

2. Siber güvenlik ise ağların, cihazların ve programların her türden kötü niyetli siber saldırıdan korunmasıdır.

İyi bir güvenlikte biri olmadan diğeri olamaz ve her ikisi de aynı hedeflere yönelik hareket etmelidir.

örneğin;

Bunu bir müşterinin perspektifinden düşünelim. Bir seyahat şirketine gittiğinizi ve bir yurtdışı seyahati rezervasyonu için pasaport detaylarınızı paylaştığınızı varsayın. Ya şirketin çalışanlarından biri kazara pasaport detaylarınızı yanlış adrese gönderirse ya da pasaport detaylarınızı içeren basılı kağıtları bir trende çantasından düşürürse? Sonuç aynıdır. Özel bilgileriniz tehlikeye girmiş olur. Bilgi güvenliğinde  odak noktası sonuçtur, yöntemin tam olarak nasıl olduğu değil.


-------------------------------------------------------------------------------------------------------------


Siber güvenlik uzmanları neyi başarmaya çalışıyorlar?

Ulusal Standartlar ve Teknoloji Enstitüsü'ne (NIST) göre, bilgi güvenliği: "Bilgi ve bilgi sistemlerinin gizlilik, bütünlük ve kullanılabilirlik sağlamak adına yetkisiz erişim, kullanım, açıklama, kesinti, değiştirme veya imhadan korunmasıdır."

Bu nedenle bilgi güvenliğinin hedefleri genellikle iyi bir başlangıç noktası olarak CIA üçlüsü kullanılarak tanımlanır. CIA, üç hedefe dair bir hatırlatıcıdır: Gizlilik, Bütünlük ve Kullanılabilirlik.

+ Gizlilik/Bilgi özeldir: Bilgilerin onlara erişim yetkisi olmayan kişilerin eline geçmesinin önlenmesini ifade eder.
+ Bütünlük/Bilgi değişikliğe uğramamıştır: Bilginin doğru ve tutarlı kaldığından emin olmak ve yetkisiz kişilerin bilgilerde değişiklik yapamamasını sağlamaktır.
+ Kullanılabilirlik/Bilgi, gerektiğinde erişilebilir olmalıdır: Gerektiğinde bilgilere zamanında ve güvenilir erişim ve kullanımı ifade eder.

CIA üçlüsü, bir kuruluşta bilgi güvenliğine yönelik politikaların yönlendirilmesine yardımcı olmak üzere kullanılan bir modeldir.

https://bundles.yourlearning.ibm.com/skills/cybersecurity-fundamentals/assets/YZMQPVPXYNPN4DAM/CyberF_ClAtriad_Eng.png

Farklı kuruluşlar ve senaryolar, bir hedefin diğerlerinden önce geldiğini savunabilir.

Örnek; Bilgi güvenliği hedeflerine sizin için bağlam kazandırmak adına bazı örneklere bakalım. 

1. Gizlilik
devlet istihbarat teşkilatları için en önemli hedef olabilir. Ismarlama şifreleme, hatta kurşun gömlekli, suya atılınca batan çantaları kullanmak gibi, bilgiyi gizli tutmak için ne kadar ileri gidebildiklerini bir düşünün.

2. Bütünlük
bankalar için en önemli hedef olabilir. Bir pizzaya 10 dolar harcadığınızı düşünün. Bu işlemin gizli olması konusuyla özel olarak ilgilenmezsiniz. Ancak işlemin üzerinde oynanırsa ve bunun yerine 10.000 dolar harcamış olursanız, kendinizi ciddi bir mali sorunun içinde bulabilirsiniz. Bu durum bankanızda geniş ölçekte gerçekleşirse, bankanız güven kaybından dolayı faaliyetlerini durdurabilir.

3. Kullanılabilirlik
bir web sitesi için en önemli hedef olabilir. Bir bloğunuz olduğunu düşünün. Gizli olup olmadığı veya bir editörün yazım hatalarının düzeltilmesine yardım edip etmediği konusuyla özel olarak ilgilenmezsiniz. Orada olmasını ve güncelleyip yayımlamak istediğiniz anda erişilebilir olmasını istersiniz.


-------------------------------------------------------------------------------------------------------------


Siber güvenlikte varlık, sahibi için değeri olan bir şey olarak tanımlanır. Varlıklar bir program gibi dijital ya da bir sunucu gibi fiziksel olabilir. Veritabanları, araştırmalar veya kayıtlar gibi özel nitelikli bilgiler aynı zamanda bilgi varlıkları olarak adlandırılabilmektedir.

Kişisel banka hesabınızı, fotoğraf kitaplığınızı, sosyal medya hesabınızı ve cep telefonunuzu düşünün. Her bir varlık için Gizlilik, Bütünlük ve Kullanılabilirlik kaybı sizi nasıl etkilerdi? 1-5 arasındaki ölçeği kullanarak derecelendirmenizi sağlanan alanlara yazın.

1) Düşük seviye sonuç: Günlük hayatta fark edebileceğiniz bir etki olmazdı.

3) Orta seviye sonuç: Birkaç saatlik kayıp zamanla sonuçlanan, fazla önemli olmayan bir etki olurdu.

5) Yüksek seviye sonuç: Hayatınızı değiştirebilecek, aylar veya yıllar sürebilecek bir etki olurdu.


ÖRNEK;
Sizin için burada hazır bir örnek var: Çevrimiçi bir münazara sunumu. Bu örnekte:

1. Gizlilik kaybı sinir bozucu olarak görülür, ancak önemsiz bir etkisi olacaktır ve 2 olarak derecelendirilmiştir.

2.Başka birinin sunumu düzenlemesinden kaynaklanan Bütünlük kaybı, bir tartışmaya yol açabilir, bu da güncellemelerle zaman kaybedilmesine neden olabilir. Dolayısıyla Bütünlük 3 olarak derecelendirilmiştir.

3. Son olarak, çevrimiçi yorum tamamen kaybolur ya da ulaşılamaz hale gelirse, bunun hiçbir etkisi olmaz, bu yüzden Kullanılabilirlik kaybı 1 olarak derecelendirilmiştir.


Güvenlik perspektifinden bakıldığında, varlıklara yönelik koruma önlemlerinizi sizin için en önemli olanlara göre önceliklendirmek mantıklıdır. Örneğin, parola yöneticinizin parolası 20'den fazla karakter uzunluğunda olup gizli tutulurken, evdeki bir kablosuz ağ parolası ara sıra arkadaşlarla ve aileyle paylaşılabilir! Siber güvenlikte kuruluşlar her zaman bu tür kararlar verirler.


-------------------------------------------------------------------------------------------------------------


Siber güvenliğin temel öğeleri

Bilgi varlıklarını güvence altına almanın birçok yolu vardır ve en iyi yaklaşıma karar vermek, siber güvenlikte önemli bir husustur.

Örnek;
Korumanız gereken pahalı bir tablonuz olduğunu varsayalım. Seçeneklerden biri, tabloyu sürekli olarak izleyecek birkaç güvenlik görevlisini işe almak olurdu. Bir diğer seçenek ise, tablonuzu görecek olası tüm ziyaretçilerden bir depozito vermelerini talep etmek veya sigorta teyidi istemek olabilirdi. Son olarak, tanınmayan kişileri tespit etmek üzere lazer tuzaklarını, güvenlik kameralarını ve hareket sensörlerini seçebilirdiniz. Bu seçeneklerin her birinin çeşitli avantajları ve dezavantajları vardır. Tüm harika hırsız filmlerinde olduğu gibi, tek bir seçeneğe bağlı kalmak yeterli olmayabilir.


Siber güvenliğe dair düşünülmesi gereken üç temel unsur mevcuttur:

https://bundles.yourlearning.ibm.com/skills/cybersecurity-fundamentals/assets/DNZRJVJRJPKYZKK5/CyberF_PeopleProcessTech_tkTK.png
Bunlar, bir saldırganın saldırabileceği ve kuruluşların siber güvenlik çabalarında odaklanması gereken alanlardır. Bu derste bunları derinlemesine inceleyelim.


1. İnsanlar
Oldukça dijital bir sektör için, genel kanının aksine, insanlar siber güvenliğin en önemli parçasıdır. Birincisi, insanlar dijital sistemin son kullanıcılarıdır; ikincisi, insanlar genellikle dijital sistemlerin tasarımı ve bakımından sorumludurlar. İnsan eylemi, açık ara siber güvenlik olaylarının ana sebebidir. Kuruluşlar güvenli bir sistem tasarladıklarında, bunu insanları düşünerek yapmalıdırlar.

Alarm yorgunluğu, bunun aksadığı hallere dair yaygın bir örnektir. İnsanlar çok fazla bildirim veya alarm aldıklarında, nihayetinde bunlara duyarsız hale geleceklerdir. İyi sistemler, insan davranışını öngörecek ve hesaba katacak şekilde tasarlanır.


2. Süreç
İş dünyasında çoğu faaliyet, net bir şekilde belirlenmiş bir dizi adımı takip eder. Bu süreçler, her adımda güvenliği dikkate alarak siber güvenliğe yardımcı olabilir ya da son kullanıcı için sinir bozucu olarak siber güvenliğe engel olur.

Bir kullanıcının, şüpheli aktiviteyi bildirmek için 20 soruluk bir anketi doldurmasının istendiği bir süreci düşünün. Faydalı bilgi verebilecek çoğu kullanıcı sıkılıp süreçten vazgeçebilir.

İyi süreçler şu niteliklere sahiptir:

+ Olabildiğince net ve kolaydırlar. Süreç sırasında, her aşamada ne yapılacağı açık olmalıdır. Süreçler gereksiz jargon içermemeli ya da belirsiz bir şekilde yazılmamalıdır.
+ Erişilebilir ya da herkesçe bilinirler. Süreci herhangi bir aşamada izleyebilecek olan tüm kullanıcılar, bu sürece nasıl erişeceklerini bilmelidirler. Binalardaki yangın tahliyeleri, genellikle bir yürütülen bir süreç örneğidir. Çoğu kişi, uygun işaretler sayesinde en yakın tahliye noktasının yerini bilir.
+ Tutarlıdırlar. Süreçler mümkün olduğunda birbirleriyle çelişmemelidir. Bir süreçte çok fazla istisna veya sapma varsa, bu karmaşıklığı artırır. Sonraki bölümlerde, siber saldırganların saldırıları sırasında bunu nasıl kötüye kullandıklarını öğreneceksiniz.


3. Teknoloji
Teknoloji, arka plandaki altyapının tamamıdır.

Siber güvenlik dahilinde bu genellikle cihaz şifrelemesi, ağ çevresi savunmaları ve kötü amaçlı yazılıma karşı koruma teknolojileri gibi unsurları kapsar.

İş dünyasında teknolojinin iyi kullanımıyla, sorunlar kullanıcıları için yeni sorunlar yaratmadan çözülür.

Yazılım yama durumlarını izleyebilen ve güncellemeleri uygulayan cihaz yönetimi yazılımları, iyi teknoloji güvenliğine dair bir örnektir. Bu genellikle büyük kuruluşlar için gereklidir. Doğru bir şekilde yapılıyorsa, bu, teknolojinin kesintisiz olduğu ve kullanıcı güvenliğinin pasif bir şekilde sağlandığı anlamına gelir. Yetersiz bir şekilde yapılıyorsa, bu durumda kullanıcılar yazılımı tamamen devre dışı bırakma girişiminde bulunabilirler. Cihaz kullanıcıları olarak siz de bu durumla karşılaşırsınız.

Aşağıdaki tablo; güvenliğe ilişkin bazı teknolojik atılımları, bu atılımların algılanan dezavantajlarını ve kullanıcı yönetimi perspektifinden, devreye alınmalarının olumsuz yanlarını göstermektedir.

|Teknolojik atılım|Teknolojik atılım|Algılanan olumsuz yan|İstenmeyen kullanıcı tepkileri|
|---|---|---|---|
|Otomatikleştirilmiş yama yönetimi|Tüm yazılımların güncel olması|Cihaz kullanımında kesintiler|Kullanıcının cihazları kapatmaması|
|Yüksek karmaşıklıkta zorunlu parolalar|Saldırganların parolaları tahmin etmesinin zor olması|Kullanımın yorucu olması|P@r0l@!|
|Zorunlu parolaların sürelerinin 30 günden sonra dolması|Parolaların uzun süreler boyunca tehlikeye girmemesi|Tahmin edilebilir şekilde kendini tekrar etmesi|OcakParola, ardından ŞubatParola|
|Şifrelenmiş e-postalar|Saldırganların iletilen e-postaları okuyamaması|Ek yapılandırma ve karmaşıklık|Şifreleme özelliğinin devre dışı bırakılması|

Kuruluşların, teknolojinin tam olarak neden getirildiği ve algılanan olumsuz yanların neden gerekli olabileceği konusunda kullanıcılara eğitim vermelerinin önemli olduğunu görebilirsiniz.


-------------------------------------------------------------------------------------------------------------


Risk yönetimi


Riskler günlük yaşamın bir parçasıdır ve içgüdüsel olarak aşina olduğumuz bir olgudur. Risk, olumsuz sonucu olacak bir şeyin yaşanma olasılığıdır. Risk yönetimi, çoğu işletmenin kalbi ve sigortacılık sektörü gibi çoğu sektörün de merkezidir. İyi işletmeler, kendilerine rekabetçi avantaj sağlamaları adına riskleri etkili bir şekilde anlayıp yönetirler.

Aşağıda riske ilişkin bazı temel kavramları ve bu kavramların siber güvenlik için nasıl geçerli olduğunu keşfedeceğiz.

1. Risk değerlemesi

Tüm riskler eşit öneme sahip değildir. Belirli riskler acil dikkat gerektirirken, bazıları görmezden gelinebilir. Daha önemli olan riskler, yüksek riskler olarak bilinir. Bir riskin değerini hesaplamak için temel bir denklem şu şekildedir: ***Risk değeri = Sonuç x Olasılık***

+ Sonuç, etki ve ilişkili zararlardır.
+ Olasılık, riskin etkisinin ne sıklıkta gerçekleştiğidir.

İdeal olarak matematiksel nedenlerden dolayı, her risk için istatistik bilgilere sahip olsak elbette iyi olur. Örneğin belirli bir yılda 10 araçtan birinin lastiğinin patlayacağını bilsek, ilgili riskle kolayca başa çıkılabilir.


***Bir örnek verelim;***
Önceki patlak lastik senaryosuna risk değer denklemi, örnek olarak şu şekilde uygulanabilir. Bir kişi, işe giderken lastiği patladığından bir günlük verimini kaybedebilir. Bu riskin sonucu, bir günlük iş kaybıdır. Bu sonuç sinir bozucu olsa da, riskin olasılığının düşük  (belirli bir yılda 10 araçta 1 oranında) olduğunu hatırlayalım. Bu da, genel risk değerini düşük olarak değerlendirebiliriz demektir.


Teknolojinin sürekli gelişmesi ve dışarıdan saldırganların dahil olması nedeniyle, siber güvenlikte olasılığı ölçmek bir hayli zordur. Temel bir kural olarak, bir kuruluşun saldırıya uğrama ihtimali, kısmen şu üç özelliğe bağlıdır: Olasılık = Düşmanın kabiliyeti x Düşmanın motivasyonu x Güvenlik açığının önem düzeyi


1_A . Düşman

Düşman, bir bilgi sistemini ihlal etmek isteyen bir tarafı tanımlamak için kullanılan genel bir terimdir. Düşmanlar farklı şekillerde sınıflandırılabilir. Bu da, onların yeteneklerine ve motivasyonlarına değer biçmenize yardımcı olacak.


1_B. Güvenlik Açıkları

Güvenlik açıkları, bir sistem içindeki o sistemi tehlikeye atmak üzere yararlanılabilecek olası zayıf noktalardır. Kullanıcıların kimliklerini uygun şekilde doğrulamayan bir web sitesi, güvenlik açığına bir örnek olabilir.


***Bir örnek verelim;***
Bu ikinci denkleme dair ikinci bir örnek ise şöyle olabilir. Bir bankanın, kullanıcıların bankacılık sistemine giriş ayrıntılarını ve parolalarını çalmak isteyen bir suç çetesi tarafından hedef alındığını varsayalım.

+ Düşmanın kabiliyeti  orta seviye olarak değerlendirilebilir, çünkü suçlular geniş bir araç yelpazesi kullanabilir ve gerekli durumlarda kendi araçlarını geliştirebilirler.
+ Motivasyonları ise yüksek seviye olarak değerlendirilir, çünkü belirli bir süre içerisinde birden fazla saldırı girişiminde bulunabilirler.
+ Tespit edilen bir güvenlik açığı, yüksek seviye olarak değerlendirilir, çünkü yararlanılması oldukça kolaydır. Örneğin belirli güvenlik açıklarına ilişkin olarak, saldırganların saldırıları kolayca kopyalamalarını sağlayacak çevrimiçi açıklamalar yayınlanmıştır.

Not: "Düşük", "orta" ve "yüksek" derecelendirme terimlerinin kullanımı, riskin nitel analizine bir örnektir. İdeal bir dünyada kesin sayılar ve yüzdeler kullanmamız gerekirdi; ancak bunları bulmak zor olduğundan, elimizde genellikle sadece tahminler olur.


2. Riske yanıt verme

Bir kuruluş tüm risklerini değerlendirdiğinde, odak noktası risk yönetimine ya da yanıt vermeye çevrilir. Genel anlamda, bir kuruluşun seçebileceği dört tür risk yanıtı mevcuttur. Bu yanıtlar aşağıdaki tabloda açıklanmıştır.

|Kabul etmek|Azaltmak|Aktarmak|Reddetmek|
|---|---|---|---|
|Kuruluş, riski olduğu gibi kabul eder. Bu, kuruluş içerisinde "risk sahibi" denilen üst düzey bir kişi tarafından alınacak bir karardır.|Kuruluş, bir riskin kabul edilemeyecek kadar büyük olduğuna karar verebilir ve bu riski bir şekilde azaltmayı amaçlayabilir. Bu, olasılığı veya sonucu azaltma yoluyla gerçekleştirilebilir.|Kuruluş, kendisi yerine üçüncü bir tarafın riski veya riskin bir kısmını kabul etmesini isteyebilir. Bu, sigorta yoluyla yapılır.|Kuruluş, bir riskin çok büyük olduğuna karar verebilir ve riskten etkilenmeden geri çekilebilir. Bu yanıtın, sahaların kapatılması ya da piyasalardan çekilme gibi önemli iş etkileri olacaktır.|


***Bir örnek verelim;***
Bu dört risk yanıtı türünü örneklerle açıklayalım. Evden bir pastacılık işi yapmayı düşündüğünüzü varsayalım. Fırında pişirme süreci sırasında mutfağınızın zarar görme riski vardır. Bu riske vereceğiniz yanıtlardan bazıları şu şekilde olabilir.

+ Kabullenme: Riske bakabilir ve pişirme yeteneğinize güvenerek, bir şeylerin ters gitme olasılığının düşük olduğuna inanır ve riski göze alırsınız. Pişirme işi yolunda gitmezse, mutfağınızı onarabilirsiniz ve buna hazırlıklı olursunuz.
+ Azaltma: Mutfağınızın ve fırınınızın yüksek risk altında olmamasını tercih eder ve riski azaltmaya karar verirsiniz. Erken uyarı vermesi amacıyla bir duman dedektörü kurarak yangınla alakalı olayların ortaya çıkma olasılığını azaltabilirsiniz. Yangın söndürme sistemi kurdurarak, yangının sonuçlarını azaltabilirsiniz. Her iki seçeneğin küçük bir maliyeti olacaktır, ancak buna değeceğini düşünürsünüz.
+ Aktarma: Sigorta şirketinize gider ve sigortanızı, evde pişirmeyle ilgili yangınları da kapsayacak şekilde yükseltirsiniz. Şirket, riske dair kendi değerlendirmesini yapar. Birlikte, riskin kapsama alınması için ödenecek maliyet konusunda bir karara varırsınız. Fırınınız yanarsa masrafları onlar karşılar. Bu düzenlemede ilk başta bir maliyet söz konusudur, ancak sorumluluğunuz sınırlanmış olur.
+ Reddetme: Fırınla ilgili yangın riskinin çok yüksek olduğuna karar verirsiniz. Tarifleri, pastalarınızı fırın kullanmadan yapacak şekilde değiştirir ya da işe başlamaktan vazgeçersiniz.

Bu örnekte gördüğünüz üzere, basit bir durumda bile düşünülmesi gereken çok şey vardır. Hızla değişen BT teknolojilerine sahip işletmeler, çok sayıda sürekli değişen riskle yüz yüze kalırlar. Risk yönetimi, çoğu şirkette tam zamanlı bir iştir ve birçok stratejik ve taktiksel karar alma durumunu yönlendirir.


3. Risk iştahı

Risk iştahı, bir kuruluşun kabul etmeye gönüllü olduğu risk düzeyidir.

+ Yüksek seviyede bir riski kabul etmeye gönüllü bir kuruluşun risk iştahı yüksek olarak ifade edilir.
+ Risk kabul etmekten hoşlanmayan bir kuruluşun ise risk iştahı düşük olarak ifade edilir.


-------------------------------------------------------------------------------------------------------------


Yaygın yanlış fikirler

Bugün dünyada siber güvenliğe ilişkin birçok yanlış fikir bulunur. Bu yanlış fikirler bir bilgisayar sistemine saldırmayı konu alan gerçek dışı Hollywood klişelerinden sektörde çalışan demode insan stereotiplerine kadar uzanır. Bazı yaygın yanlış fikirleri inceleyip bunları sizin için netleştirelim.


1. Siber güvenlik alanında çalışan herkesin bir BT geçmişi vardır.
Siber güvenlikteki rollerin çoğu kısmen veya tamamen BT'ye dayalı olsa da, rollerin hepsi kesin olarak bu tür bir geçmişe sahip değildir. Çoktan fark etmiş olabileceğiniz üzere, siber güvenliğin kapsamı çok geniş olduğundan, çok sayıda alanda yetenek talebi söz konusudur. Beceriler insan yönetiminden iletişime, matematikten veri bilimine kadar uzanır. Farklı deneyim ve becerilere sahip olmak, ekiplerin sorunlara yeni yollarla yaklaşmalarına da yardımcı olur ve bu çok değerlidir.


2. Tüm bilgisayar korsanları suçlulardan oluşur.
Bilgisayar korsanı terimi, geçmişten bu yana bir şeyleri uyarlamayı ve nasıl çalıştıklarını keşfetmeyi seven kişileri ifade eder. Bu tanım, işlemlerini ele geçirmek niyetiyle yasa dışı olarak bilgisayar sistemlerine erişim sağlamaya çalışan kişilerle karıştırılır. Günümüzde çeşitli BT görevlerinde istihdam edilen ve birçok işin parçası olarak yasal bir şekilde BT sistemlerinin anlaşılmasına katkıda bulunan binlerce bilgisayar korsanı vardır. Bu kişilerin merakları ve azimleri, BT sistemlerinin güvenli bir şekilde inşa edilmesini sağlama açısından çok değerlidir.


3. Siber güvenlik benim yapamayacağım bir şey.
Siber güvenliğin sürekli değişen alanları ve geniş kapsamından dolayı, herkes için bir rol vardır. Rollerin çeşitliliği, becerilerde de büyük bir çeşitlilik gerektirir. Bu beceriler; stratejik analiz ve BT işletmelerinin değişen ortamını öngörmekten sistem izleme rollerinde tetikte ve sabırlı olmaya kadar uzanabilir. Çok fazla eğitim ve öğrenim olanağının olduğunu unutmayın.


4. Bu sektörde çalışmak için çok yaşlıyım veya gencim.
Bir ekibin yapısı dahilinde kaç farklı on yıl olduğuna bakmak ekibin çeşitliliğine yönelik iyi bir turnusol testidir. İyi bir ekip, geniş bir deneyim ve hayat görüşü yelpazesine sahip olmalıdır. Siber güvenliğin, sorunlara hem yeni bir gözle hem de deneyimli bir bakış açısıyla bakması gerekir. Yaklaşımların ister harika ister kötü olduğunu düşünüyor olun, muhtemelen çözümün yarısına ve diyaloğa ekleyeceğiniz harika bir fikre sahipsinizdir.


-------------------------------------------------------------------------------------------------------------


Kanunlar ve etik kurallar

Siber suç, yalnızca 30 yıl içinde oluşmuş, oldukça yeni bir kavramdır. Öncesinde, bilgisayarları kötü niyetli olarak kullanan kişiler, hırsızlık ve telgraf kanunlarının çok da uygulanabilir olmayan bir kombinasyonu kullanılarak yargılanıyordu.

Günümüzde ise programlama teknolojilerinin kullanımını yönetmek ve bunların eşlik ettiği bilgileri korumaya yönelik geniş kapsamlı bir dizi uluslararası kanun oluşturulmuş durumda. Bu kanunlar herkesi ilgilendiriyor ve tüm siber güvenlik uzmanlarının bu kanunlara dair temel bir anlayışa sahip olmaları önem taşıyor.

Aşağıda; yaygın kanun türleri ile birlikte etik kuralların göz önünde bulundurulmasının önemine dair kısa genel bir bakış sağlanacak.

**Öneml Not:** Kanunlar tüm dünyada aynı değildir. Ülkelere göre önemli ölçüde değişiklik gösterebilirler. Yaşadığınız ya da seyahat ettiğiniz ülkenin kanunlarını kontrol etmeniz ve bunlara uymanız gerekir. Bazı devletler, kanunlarını diğerlerinden daha kısıtlayıcı şekilde oluşturmuştur, bu yüzden bir ülkede yasal olan bir şey başka ülkede yasa dışı olabilir. Emin olmadığınız durumlarda yasal tavsiye alın.


1. Bilgisayarın kötüye kullanımına ilişkin yaygın kanun türleri
Bilgisayarların kötüye kullanımına ilişkin kanunlar konusunda dünya çapında kabul gören bazı yaygın özellik veya kavramları inceleyelim.

1_A. Bir bilgisayarın izinsiz kullanımı veya kontrolü

+ Çoğu kanun, bir bilgisayara yetkisiz ya da izinsiz olarak erişilmesini ve kullanılmasını yasaklar.
+ Bu genel kısıtlama, teknik malzemeler ya da bir kişinin hesabına zorla erişme yoluyla bilgisayarları ele geçirmenin yasak olduğu anlamına gelir.
+ Bu kanunlar, kimlik doğrulaması gibi kırılan denetimlerin etrafından dolaşan kişileri yakalar.


***Bir örnek verelim;***
Bir dizi kullanıcı parolasını çalarak bunları birinin hesabına sızmak için kullanmak amacıyla sahte bir giriş ekranının yerleştirilmesi.


1_B. Başkalarının meşru kullanımına engel olma

+ Bu kanunlar, ağ yetenekleri gibi bilgisayar kaynaklarının kullanılabilirliğine yönelik saldırıları kapsar.
+ Başkaları için hizmet kalitesini düşüren ya da tamamen engelleyen eylemler genellikle bu kanunların kapsamındadır.


***Bir örnek verelim;***
Bir sunucuya ya da ağ anahtarına işlenmek üzere çok fazla bilgi göndererek sunucu ya da ağ anahtarının aşırı yüklenmesine neden olmak.


1_C. Başka suçlulara yardım etme ya da kötü amaçlı yazılım geliştirme

+ Bu kanunlar, örneğin yataklık yapmak gibi, başkalarının bilgisayarların kötüye kullanımına yönelik suçlar işlemelerine yardımcı olmayı ifade eder.
+ Kötü amaçlı yazılım olarak bilinen zararlı yazılımların üretilmesi, bu şekilde başkalarına yardım etmeye dair bir örnek teşkil edebilir.
+ Bu kanunlar, suç çetelerini çökertmeye yardımcı olmak amacıyla kullanılmak üzere hazırlanmıştır.


***Bir örnek verelim;***
Makine sahibinin haberi olmadan bir makineye uzaktan erişmeye olanak tanıyan bir programın üretilmesi.



Bilgisayarların kötüye kullanımına ilişkin kanunlara ek olarak, bazı siber suçların veri koruma kanunları ve geleneksel mülkiyet kanunlarıyla örtüştüğünü göreceksiniz. Bir siber suçun fikri mülkiyetin çalınmasıyla sonuçlanması halinde, bu suç bir hırsızlık vakası olarak incelenebilir.

BT güvenliğinde bir şey yapmadan önce uyulması gereken altın kural, bir cihaz üzerinde çalışmaya başlamadan önce sahibinden doğru izinlerin alınmasıdır. Ayrıca, istenmeyen yan etkilerden kaçınmak adına ne yaptığınızı tam olarak bilmek de önemlidir.


2. Etikle ilgili tartışmalar

Tıpkı kanunlar gibi, etik kurallar da tüm dünyada farklıdır. Siber güvenlik kapsamında etik kuralların farklı yönleri hakkında hararetli bir tartışma yaşanmaktadır. Örneğin, kuruluşların bir saldırganın tetiklemesi için altyapıları içine bubi tuzaklı dosyalar bırakmalarına izin verilmeli mi? Çoğu kişi bu durumun etik açıdan makul olduğunu düşünebilir, ancak yasal çerçeveden bakıldığında, tuzaklı dosyalar kötü amaçlı yazılım olarak görülebileceğinden bu eylemin yasa dışı olduğu ileri sürülebilir. Öte yandan, güvenlik sektöründeki tekniklerin suçluları hedef almak için kullanımı hakkında etik ikilemler de söz konusudur.  Misilleme mazur görülebilir mi ya da savunulabilir mi? Peki ya askeri eylemler ve devletlere ilişkin kurallar ne olacak?

Etik ikilemlerin olduğunu ve bu ikilemlerin sektörün ortaya çıkışından bu yana sürdüğünü görebilirsiniz. Bu tartışmalar, sağlıklı bir sektörün olgunluğa ulaştığını ve katılımcılarının bu önemli konuları düşünerek doğruluktan yana olduklarını gösteren iyi yönde işaretlerdir.

Siber güvenliğe ilişkin kanunların ve etik kuralların karmaşıklığını göstermek amacıyla bu grafik, yasaların ve etik kuralların birbirleriyle nasıl örtüştüğünü ortaya koymaktadır. https://bundles.yourlearning.ibm.com/skills/cybersecurity-fundamentals/assets/EKWVDXDXDPQJ6W2R/CyberF_LawsEthics_tkTK.png


-------------------------------------------------------------------------------------------------------------


# Siber Güvenlik: Saldırı Tarafı

## Tehdit aktörü grupları

Aşağıdaki konular hakkında bilgi edineceksiniz:
+ Siber saldırgan grubu türleri
+ Siber saldırı türleri
+ Lockheed Martin Cyber Kill Chain çerçevesini kullanarak, tipik bir siber saldırı sırasındaki adımlar
+ MITRE ATT&CK matrisini kullanarak, saldırgan taktikler ve teknikleri
+ Siber suç ekonomisi nasıl çalışır?
+ Sosyal mühendislik ve yaygın sosyal mühendislik saldırıları
+ Açık kaynaklı istihbarat (OSINT) ve siber saldırganların kullandığı yaygın kaynaklar
+ Teknik tarama yöntemleri
+ Dünyada nelerin mümkün olduğunu ve yaşandığını anlamak için siber saldırılarla ilgili yüksek profilli vaka çalışmaları


1. Tehdit aktörü grupları

Siber güvenlik çalışanları, farklı tehdit aktörü gruplarından veya siber saldırgan gruplarından haberdar olmalıdırlar. Çeşitli gruplar vardır ve bu gruplar sebepler, kaynaklar ve teknikler açısından önemli farklılıklar gösterirler. Beş ana siber saldırgan grubunu inceleyip karşılaştıralım.
https://bundles.yourlearning.ibm.com/skills/cybersecurity-fundamentals/assets/GYDEZGKKMRNXY8DY/CyberF_AttackerGroups_tkTK.png

1_A. Grup 1: Script Kiddie

İlk grup en az gelişmiş olan Script Kiddie'lerden oluşur. "Script Kiddie" ifadesi, genellikle temel bilgisayar korsanlığı araçları şeklindeki programları, arka planda ne olduğunu anlamadan kullanan kişiler için kullanılır. Ağ oluşturma ve programlamaya dair temel bir anlayışa sahip olsalar da teknik becerilerin yanı sıra sabır veya stratejik niyetten yoksundurlar.

Script Kiddie'ler (ya da "script çocuğu"), genellikle siber saldırılar veya hack girişimleri gerçekleştiren, ancak teknik bilgi düzeyleri düşük olan bireylerdir. Çoğunlukla kendi yazdıkları kodlar yerine başkalarının geliştirdiği hazır araçları ve scriptleri kullanırlar. Amaçları genellikle dikkat çekmek, eğlenmek veya basit bir sistemi istismar etmektir.

Özet;
+ Pratikte bu demografi, genellikle forumlar, videolar veya deneyler yoluyla kendi kendini eğitmiş gençlerden veya genç yetişkinlerden oluşur.
+ Çoğu kişi için bilgisayar korsanlığı çabalarının ana motivasyon kaynakları; bilgisayar korsanlığı topluluğunun gözünde ün ve statü kazanmak, eğlence veya intikamdır.
+ Kaynak açısından Script Kiddie'ler, kullanıma hazır sızma testi araçlarına ve herkese açık yetkisiz erişim programlarına bel bağlarlar.
+ Çoğu durumda mali olarak yeterince desteğe sahip değildirler. Genellikle yalnızca temel yetkili sunuculara erişim sağlama veya geçici/kullan-at hesaplar oluşturma gibi basit yöntemlerle sınırlı kalmaz; bazen aracı rolü üstlenerek daha karmaşık bilgi ve becerilere sahipmiş gibi davranmaya, hatta simsarlık yapmaya çalışabilirler.
+ Savunma açısından kuruluşların, yama uygulama programlarının etkin olarak izlendiğinde emin olmaları gerekir. Kolay bir istismar açığı oluşursa, bir noktada bunun devreye alınması oldukça muhtemeldir. Savunmalar, başka bir hedefin daha kolay görünmesini sağlayacak şekilde olmalıdır, bu da yeterli bir caydırıcı olacaktır.

Bir Scrip Kiddie'nin profili;
|Kimdirler?|Amaçları Nedir?|Ne tür kaynaklara sahiptirler?	|Onlardan nasıl korunursunuz?|
|---|---|---|---|
|Kendi kendini eğitmiş kişiler, genelde gençler	|İtibar artırmak isterler veya eğlence için saldırırlar|Çok az finans desteğine sahiptirler, teknik uzmanlık veya yardımları azdır ya da hiç yoktur, başkalarının yazdığı ücretsiz araçları kullanabilirler|Yama uygulama programının etkin ve temel savunmaların güncel olmasını sağlayın|
 

1_B. Grup 2: Hacktivistler

İkinci gruplar, hacktivistlerdir. Hacktivist, "hacker" ve "aktivist" kelimelerini birleştiren bir terimdir. Hacktivistler, siyasi veya ekonomik bir değişim arayışındadırlar ve buna ulaşmak için bilgisayar korsanlığını kullanırlar.

Özet;
+ Hacktivistlerin temel ayırt edici özelliği, ideolojik hedeflerle hareket etmeleridir.
+ Hacktivist gruplarını oluşturan insanlar geniş bir yelpazeden gelirler. Script Kiddie grubunda olduğu gibi bu gruplar da kolay etkilenen amatörlerle doludur; ancak amaçlar oldukça tartışmalı bir konu üzerinde birleştiğinde, güvenlik topluluğundaki daha deneyimli üyeler de bunlara katılır.
+ Hacktivist grupların motivasyonlarını, fazlasıyla değişen amaçları belirler. Genel olarak bu motivasyonlar, insanların inandıkları bir amacı desteklemeyi kapsar. Bu, Orta Doğu çatışmasında, siyasi faaliyetlerde vb. taraf olmak olabilir.
+ Anonymous adlı bilgisayar korsanlığı topluluğu, bu gruba ilişkin en ünlü örnektir. Anonymous; çeşitli devletler, devlet kurumları ve makamları ile kuruluşlara yönelik siber saldırılarıyla bilinen uluslararası bir hacktivist grubudur.
+ Hacktivistler, uygun ölçekte gerçekleştirildiğinde oldukça etkili olabilen bir dizi araç kullanırlar. Hizmet Engelleme (DoS) programları bu alandaki kayda değer bir örnektir.
+ Tek bir Script Kiddie fazla tehdit oluşturmasa da, paralel saldırılar düzenleyen birkaç yüz tanesiyle ilgilenmek çok daha zor olabilir.
+ Kuruluş olarak dirayetli olmak çok önemlidir. Bir kuruluş hassas bir alanda (örn. hayvanlar üzerinde test, siyasi amaçlar) faaliyet gösteriyorsa, bir noktada hacktivistlerden gelen uzun süreli bir saldırıya maruz kalması mümkündür. İyi savunmalara sahip olmak tüm saldırıları savuşturmaya yetmez, bu yüzden kuruluşlar uzun süreli bir saldırıya dayanmak için yöntemler geliştirmelidirler.

Bir hacktivistin profili;
|Kimdirler?|Amaçları Nedir?|Ne tür kaynaklara sahiptirler?	|Onlardan nasıl korunursunuz?|
|---|---|---|---|
|Gevşek koalisyonlar oluşturan azimli idealistler|Bir değişiklik yaratmak isterler|Çeşitli araçlarla uygun ölçekte hareket ederler ve en büyük özellikleri boyuttur|Savunma sistemlerinizin uzun süreli aksatıcı bir saldırıya dayanabileceğinden emin olun| 


1_C. Grup 3: Suç çetesi

Kolay para kazanmak mümkün olduğu sürece, suçlular toplum için her zaman bir sorun olacaktır. İnternetin icadı, suçlular için kurbanları eşi görülmemiş bir ölçek, uzaklık ve kolaylık dahilinde avlamaya yönelik yeni bir yöntemi beraberinde getirdi. Kendilerini tehlikeye atmak yerine, hevesli suçlular dünyanın öbür yanından virüslü e-postalar gönderebilir, bir kurbandan fidye alabilir ve geleneksel polislik yöntemlerinden kaçmak için paralarını kripto paraya çevirebilirler. Bu suçluları yakalamak son derece zordur ve uluslararası yasalardan dolayı, bir davayı kazanmak neredeyse imkansızdır. Ne yazık ki çoğu suçlu da bunların farkındadır. 

Özet;
+ Bu en hızlı büyüyen, dolayısıyla en geniş gruptur.
+ Bu grup çeşitli faaliyetleri içerir. Çeteler; fidye yazılım saldırıları (kurban, kaynaklarına erişimini geri almak için ödeme yapmaya zorlanır), şantaj (büyük bir saldırı tehdidi sonucunda koruma parası alınabilir), geleneksel müşteri verilerini veya fikri mülkiyeti çalma gibi faaliyetlerde bulunabilirler.
+ Siber tabanlı bir suçlu olmak, tam zamanlı ve potansiyel anlamda oldukça karlı bir tekliftir. Çeteler, birkaç kişiden yüzlerce üyesi olan çok uluslu gruplara kadar uzanabilir. Her çetede genelde uzmanlar vardır ve karanlık ağ üzerinden bilgi alışverişi yapabilirler. Dolayısıyla, suç çeteleri oldukça gelişmiştir ve iyi organize olurlar.
+ Kaynak açısından, suç çeteleri genelde kendi kötü amaçlı yazılımlarını geliştirip devreye alırlar. Hatta bazı durumlarda, daha az teknik bilgiye sahip diğerlerine erişim kiralarlar. Tıpkı tüm yazılım satışlarında olduğu gibi, reklam yaparlar, değerlendirmeleri barındırırlar ve hatta teknik destekleri bile vardır. Suç çetelerinin, sunucular ve etki alanları gibi hatırı sayılır miktarda altyapı öğesine erişimleri vardır.
+ Bir suç çetesinden korunmak için, kritik varlıklara yönelik etkili savunmalar olmalıdır. Bir çalışanın dizüstü bilgisayarında fidye yazılımının bulunması şirket için sıkıntılı bir durumken, bir üretim sunucusunda fidye yazılımı bulmak yıkıcı olabilir.
+ Mali açıdan suçlular, en hızlı ve en kolay yoldan zengin olma oyununu benimserler.

Bir suç çetesinin profili;
|Kimdirler?|Amaçları Nedir?|Ne tür kaynaklara sahiptirler?	|Onlardan nasıl korunursunuz?|
|---|---|---|---|
|Ulusal ve uluslararası ekiplerden kişilerin bulunduğu gruplar|Mali motivasyonlarla hareket ederler|Karanlık web'den satın alınmış geniş araç ve ekipman yelpazesi|Kritik varlıklar ve yedekler etrafında koruma uygulamalarıyla birlikte tamamen eğitimli bir iş gücüne sahip olunması gerekir| 


1_D. Grup 4: Ulus devlet bilgisayar korsanı ya da gelişmiş kalıcı tehdit (APT)

Sonraki ve belki de haksız yere medyanın en çok dikkatini çeken grup, ulus devlet saldırganlarıdır. Dünya çapındaki çoğu askeri organizasyon, artık siber uzayı deniz, kara, hava ve uzayın yanında beşinci bir çatışma alanı olarak görmektedir. Çoğu ulus, sınırlarının ötesine büyük ve kapsamlı sonuçlar yaratacak şekilde güç yansıtabilme yetisini göstermiştir. 

ÖZET;
+ Ulus devlet bilgisayar korsanlarının rolü, ülkelerine stratejik bir avantaj kazandırmaktır. Bu, keşiften bilgi toplamaya (örn. geleneksel casusluk/sinyal istihbaratı), bilgi tahribinden manipülasyonuna kadar uzanabilir.
+ Bu organizasyonların üyeleri iyi eğitimlidir ve çeşitli altyapılara sahiptirler. Tam zamanlı olarak ve genellikle alanlarında en üst düzeyde çalışırlar.
+ Motivasyonları, genellikle siyasi ve stratejik hedeflerle büyük paralellik gösterir. Buna ilişkin yakın zamanda gerçekleşen bir örnek, 2016 ABD başkanlık seçimlerine yönelik Rus faaliyetleriydi. Amaç, seçime müdahale etmenin yanı sıra siyasi ve sosyal anlaşmazlıkları artırmaktı.
+ Kaynak açısından, ulus devlet bilgisayar korsanları gelişmiş araştırmaya, özel altyapı ekiplerine ve devasa siyasi desteğe sahiptirler.
+ Belirli ulus devlet bilgisayar korsanlarından korunma, kuruluşlar için çok büyük bir zorluktur. Bunu başarmak için, tamamen yetkin ve koordine güvenlik savunmaları gerekir.

Bir ulus devlet bilgisayar korsanının profili;
|Kimdirler?|Amaçları Nedir?|Ne tür kaynaklara sahiptirler?	|Onlardan nasıl korunursunuz?|
|---|---|---|---|
|Yüksek eğitimli uzmanlardır|Geniş çeşitlilikteki sorunlara ilişkin birden fazla yıla yayılan stratejik planları izlerler|Çok geniş bütçelere, son teknolojili araçlara ve gelişmiş araştırma olanaklarına sahiptirler|İnanılmaz derecede zordur; kuruluşun her yönüne ilişkin tamamen koordine savunmalar gerekir|


1_E. Grup 5: Kötü niyetli köstebek 

Muhtemelen en çok kaygı verici grup, kötü niyetli köstebeklerin oluşturduğu gruptur. Burada köstebek, kasten veya farklı bir şekilde kuruluş aleyhine hareket eden, kuruluşun içinden bir üyeyi ifade eder.

ÖZET;
+ Kötü niyetli köstebekler, bir kuruluşta olumsuz bir zihniyetle işe başlayabilir ya da bir süre sonra kinlenmiş hale gelebilirler.
+ Motivasyonları fazlasıyla değişkendir ve en yaygın olarak mali çıkarlardan öfkeye kadar neredeyse her konuyu kapsayabilir. Bir diğer deyişle, kötü ün veya şöhret, tetikleyici etkenler olabilir.
+ Köstebeğe dair yaygın bir örnek, başka birine sahip olduğu kurumsal hesaplara erişim vermesi için kendisine şantaj yapılan bir çalışan olabilir. Bir diğer yaygın örnek ise, kovulmadan önce kurumsal sırları çalan hoşnutsuz bir çalışandır. Belki de en ünlü köstebek saldırısı, ABD'den çok sayıda Ulusal Güvenlik Ajansı (NSA) dosyasını çalıp bunları WikiLeaks'e veren Edward Snowden olayıydı.
+ Köstebekler saldırılarını gerçekleştirmek için genelde teknik becerilere bel bağlamazlar. Bazıları başkalarının erişimini elde etmek için sinsice gözetlese de veya sosyal mühendislik kullansa da, genelde kendi kurumsal erişimlerini ve izinlerini kullanırlar.
+ Köstebeklere karşı savunmanın en iyi yolu; çalışanları güvenlik incelemesinden geçirme, etkin yönetim ve ardından teknik kontrollerden geçer. Teknik kontrollere başvurmak, çoğu şirket için sık sık bir "hapisten çıkış kartı" olarak görülür ve genellikle başarısız olur, çünkü ne de olsa sisteme fazlasıyla aşina kullanıcıları durdurmaya çalışıyorsunuzdur. Çoğu durumda, biri bir köstebek saldırısı gerçekleştirmeden önce birçok uyarı işareti söz konusudur. Örneğin bu uyarılar; yalnız çalışmak, küskünlük göstermek, iş kalitesi konusunda başarısız olmak veya açıklanmayan faaliyetlerde bulunmak şeklinde olabilir. Bu işaretleri yakalamak çok önemlidir.

Kötü niyetli bir köstebeğin profili;
|Kimdirler?|Amaçları Nedir?|Ne tür kaynaklara sahiptirler?	|Onlardan nasıl korunursunuz?|
|---|---|---|---|
|Kasten veya kazara kuruluşun kendi çıkarları aleyhine çalışan personel üyeleri|İntikam isterler ya da mali nedenleri vardır|Bütçe veya kaynağa gerek yoktur; kendilerine verilen erişim yetkilerini kullanırlar|Personeli dikkatle izleyin ve kuruluşunuzun kültürünün, sorunları önleme konusunda etkili olmasını sağlayın|


***Dipnot:*** Bu siber saldırgan tipi tanımları her durumda açık ve net olmayabilir. Operasyonlarda hacktivistler Script Kiddie'leri, ulus devlet bilgisayar korsanları ise suç çetelerini işe alabilir. Ayrıca bazı siber saldırganlar, çalışmalarına olduğundan daha az gelişmiş görüntüsü verirler. Bu tür durumlar, tehditleri doğru tarafla ilişkilendirmeyi zorlaştırabilir.


-------------------------------------------------------------------------------------------------------------


2. Saldırgan güvenlik araştırmacısı

Kişisel amaçları olan veya genellikle yasa dışı motivasyonlarla tehdit edici amaç taşıyan beş siber saldırgan türü hakkında bilgi edindiniz.Ama aynı zamanda  saldırgan güvenlik araştırmacısı olarak değerlendirilen kişiler de var. Saldırgan bir güvenlik araştırmacısı suçlu veya kötüye kullanma amaçlı işlemden ziyade becerilerini iyi amaçlarla kullanmayı ve paraya dönüştürmeyi tercih eder. Adlarından sıklıkla "etik bilgisayar korsanları" olarak bahsedilir ve saldırıda bulunma yöntemleri bakımından gerçek bir bilgisayar korsanının yaklaşımını benimserler fakat müşterilerin ve tüketicilerin gerçek tehditlere daha iyi korunmaları için sistemleri test etme ve güçlendirme amacını taşırlar. 


-------------------------------------------------------------------------------------------------------------


3. Günümüzde siber güvenlik alanında çalışmak

Burada, becerilerini dünya genelindeki kuruluşlara değerli ve genellikle yüksek ücretli tavsiye ve bilgiler sunmak için kullanan başlıca iki siber güvenlik uzmanından bahsettik.

|Brian Krebs|Georgia Wiedman|
|---|---|
|Brian, siber suçları araştıran ünlü bir gazeteci. Kariyerine, 1995-2009 yılları arasında Security Fix bloğu için yazılar yazdığı ve siber güvenlik haberciliğinin sınırlarını zorladığı The Washington Post'ta muhabir olarak başladı. Bugün ise kendisi oldukça popüler bir blog olan Krebs on Security'nin sahibi ve CISO MAG tarafından 2019’un “Yılın Siber Güvenlik Kişisi” seçildi. ***İlginç bilgi:*** Brian'ın siber güvenliğe yönelik ilgisi, ev ağının tamamı Çinli bir bilgisayar korsanı grubu tarafından esir alınınca başladı.|Siber güvenlik alanında bir seri girişimci olan Georgia, sızma testi görevlisi, güvenlik araştırmacısı, konuşmacı, eğitmen ve yazar olarak çalıştı. Shevirah şirketinin kurucusu ve CTO'su olarak, akıllı telefonlarda yetkisiz erişim kazanmaya ve mobil cihaz güvenliğine yönelik çalışmalarıyla geniş bir takipçi kitlesi topladı. ***İlginç bilgi:*** Georgia aynı zamanda bir melek yatırımcı ve dünya çapında NSA, West Point ve Black Hat gibi yerlerde konuşmalar yaparak izleyicileri eğitti.|


-------------------------------------------------------------------------------------------------------------


## Siber saldırı tipleri

Siber saldırganların bir sisteme girip yetkisiz erişim elde edebilecekleri birçok farklı yöntem bulunur. Genellikle saldırılar hiç de teknik değildir; bunlar daha çok insanların sistem ile hatalı ve savunmasız bir şekilde etkileşim kurmalarından yararlanır. Bu ders için yaygın siber saldırı tiplerini seçtik. Bu; kapsamlı bir liste yerine, size birkaç açıklayıcı örnek sağlamaya yönelik temsili bir listedir. Şimdi bu örnekleri daha detaylı olarak inceleyelim.

1. Hizmet Engelleme (DoS) saldırısı
+ DoS saldırısı, sistemin tamamen veya kısmen kesintiye uğramasına yol açan bir saldırı tipidir.
+ DoS saldırısı gerçekleştirmenin yolları, bir sistemin çökmesine neden olmaktan anormal seviyede yönlendirilmiş ağ trafiği yüzünden sistemi erişilemez veya işe devam edemez kılmaya kadar uzanabilir.


***Bir örnek verelim;***
Bir saldırgan, bir sunucunun aşırı yüklenmesine yol açacak şekilde kötü niyetli biçimlendirilmiş bir dosya gönderebilir. Bir XML dosyasının kendisine referans verip hatırı sayılır seviyede büyük bir dosya haline geldiği [Billion Laughs](https://en.wikipedia.org/wiki/Billion_laughs_attack) saldırısı buna bir örnektir.


-------------------------------------------------------------------------------------------------------------


2. Dağıtılmış Hizmet Engelleme (DDoS) saldırısı
+ DDoS saldırısı, aynı anda birden fazla kaynaktan gelen bir DoS saldırısıdır.
+ Bu tür saldırılarda kullanılan makineler toplu olarak “botnet” olarak bilinir ve bu makinelere saldırgan tarafından uzaktan kontrol edilmek üzere daha önceden kötü amaçlı yazılım bulaştırılmıştır.
+ Araştırmalara göre, dünya çapında on milyonlarca bilgisayara botnet programı bulaşmış olabilir.


***Bir örnek verelim;***
Bir saldırgan, bir web sunucusuna çok kısa sürede çok sayıda sayfa isteği göndererek aşırı yüklenmesine yol açabilir. Benzer bir etki, kullanıcı taleplerindeki ani artışın sistemleri aşırı yüklediği bilet satış web sitelerinde de görülebilir.


-------------------------------------------------------------------------------------------------------------


3. Kimlik avı saldırısı
+ Kimlik avı saldırısı, kişisel bilgi elde etmek veya kullanıcıları bir şey yapma konusunda etkilemek amacıyla güvenilir kaynaklardan gelmiş gibi görünen mesajlar gönderilerek gerçekleştirilir.
+ Sosyal mühendislikle teknik düzenbazlığı birleştirir.
+ Şüphelenmeyen kullanıcılar e-postayı açıp korunan bilgileri sağlayabilir veya kötü amaçlı yazılımı karşıdan yükleyebilirler.


***Bir örnek verelim;***
Bir saldırgan, bir ek veya hedef bilgisayara kötü amaçlı yazılım yükleyen sahte bir web sitesi bağlantısını içeren bir e-posta gönderebilir.


-------------------------------------------------------------------------------------------------------------


4. Hedefli kimlik avı saldırısı
+ Hedefli kimlik avı saldırıları, kurbanın net olarak belirli olduğu bir aktivitedir.
+ Saldırganlar, hedeflere yönelik araştırmaya vakit ayırırlar, kişisel ve ilgili olan, dolayısıyla daha etkili mesajlar hazırlarlar.


***Bir örnek verelim;***
Bir saldırgan, sosyal medyadan hedefteki kişinin detaylarını toplar ve bu kişiyi arayarak bir banka temsilcisi gibi davranır. Saldırgan, hesabın tehlikede olduğunu bildirir ve hedefteki kişiden parasını "güvenli" bir banka hesabına aktarmasını ister. Bu saldırı, saldırganın meşru gibi görünen bilgilerinden dolayı inandırıcıdır.


-------------------------------------------------------------------------------------------------------------


5. Kötü Amaçlı Yazılım
+ Kötü amaçlı yazılım, amacı bu yönde olan tüm yazılımlar için kullanılan bir terimdir. Bunlar, hedef alınan bir kullanıcının bilgilendirilmiş onayı olmadan bu kullanıcıya zarar verecek bir şekilde işlev görmesi için tasarlanmış yazılımlardır.
+ Genellikle bir kullanıcı istemeden bir programı çalıştırdığında veya bir dosyayı karşıdan yüklediğinde tetiklenir.
+ Aktifleştiğinde, kötü amaçlı yazılım verilere ve programlara erişimi engelleyebilir, bilgi çalabilir ve sistemleri kullanılamaz hale getirilebilir.


***Bir örnek verelim;***
Tuş kaydediciler/keylogger (bir kurbanın tuş vuruşlarını kaydeder) veya fidye amaçlı yazılımlar (bir fidye ödemesi talebiyle kurbanın dosyalarını esir alır) gibi örneklerde olduğu gibi, çeşitli kötü amaçlı yazılım tiplerinde işlevleriyle ilişkin örnekler görebilirsiniz.


-------------------------------------------------------------------------------------------------------------


6. Oradaki Adam/Aradaki adam saldırısı (MitM - Man in the Middle) saldırısı
+ MitM saldırısı, bilgisayar korsanlarının kendilerini bir istemci ve bir sunucu arasındaki iletişime yerleştirmesiyle gerçekleşir.
+ Bu, bilgisayar korsanlarının her iki tarafça gönderilip alınan bilgileri görmelerini sağlar.


***Bir örnek verelim;***
Bir saldırgan, halka açık, popüler bir noktada "ücretsiz" bir kablosuz ağ erişim noktası kurabilir. Bu kablosuz ağa bağlanan herkesin iletişim öğeleri saldırgan tarafından incelenebilir; ardından saldırgan, kurbanları sahte giriş ekranlarına yönlendirebilir veya web sitelerine reklamlar yerleştirebilir.


-------------------------------------------------------------------------------------------------------------









































